༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W8LS19009
n/a
ImageGroup: 118LS19011
ISBN:
n/a
hos 18011
Title:
བོད་ཀྱི་གསོ་རིག་ནད་ཐོག་ལག་ལེན་གྱི་སློབ་དེབ། །
bod kyi gso rig nad thog lag len gyi slob deb/
to-be-supplied
Author:
to-be-supplied
Descriptor:
Original Publication:
Place:
Publisher:
In/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor
Cambridge, MA 02138.



༄༅། །བོད་ཀྱི་གསོ་རིག་ནང་ཇོག་
ལག་ལེན་གྱི་སློང་དེབ། །
གཙོ་སྒྲིག་པ། སྐུ་ནུབ་བློ་བཟང་རྒྱ་མཆོ།



༄༅། །བོད་ཀྱི་གསོ་རིག་ནད་ཐོག་ལག་ལེན་གྱི་སློབ་དེབ།
གཙོ་སྒྲིག་པ། སྐུ་ནུབ་བློ་བཟང་རྒྱ་མཚོ།
17
མི་རིགས་དཔེ་སྐྲུན་ཁང་།



སི་ཁྲོན་ཞིང་ཆེན་བོད་ཡིག་སློབ་གྲྭའི་གསོ་རིག་ཆེད་སྦྱོང་གི་
སློབ་དེབ་རྩོམ་སྒྲིག་ཨུ་ཡོན་ལྷན་ཚོགས་ཀྱི་མིང་ཐོ།
ཆེད་མཁས་བློ་འདྲི་ས། མཆོག་སྤྲུལ་ཐུབ་བསྟན་ཉི་མ། སྐུ་ནུབ་འོད་ཟེར། མདོ་ཟླ་གསལ་
དབང་མོ། ཧོ་ཞའོ་ཕིང་། ( ཁྲིན་ཏུའུ། ）
བསོད་ནམས་འཆི་མེད། (ལྷ་ས། ）ཀརྨ་ཚོགས་
གཉིས། (ཨ་མདོ) འགྲོ་འདུལ་རྣམ་རྒྱལ། ( ཁམས་པ། ）
ཀྲུའུ་རེན་ཨུ་ཡོན། ཆོས་དགའ།
ཀྲུའུ་རེན་གཞོན་པ།
བློ་བཟང་བསྟན་འཛིན། རྡོ་རྗེ་བློ་གྲོས། འགྱུར་མེད་ཚེ་དབང་།
པདྨ་སྒྲོན་དཀར།
གསོ་རིག་སློབ་ཞིབ་མི་སྣ། སྐུ་ནུབ་བློ་བཟང་རྒྱ་མཚོ། སྐྱིད་ལུང་གནས་བརྟན་ཚེ་རིང་།
བསོད་ནམས་དབང་རྒྱུས། སྟག་རོང་དཔལ་བསྡུས། ཡེ་ཤེས་རབ་གསལ། ཟླ་གཡང་།
གཙོ་སྒྲིག་པ། སྐུ་ནུབ་བློ་བཟང་རྒྱ་མཚོ།
རྩོམ་སྒྲིག་མི་སྣ། བཀྲ་ཤིས་དབྱངས་ཅན། སྐུ་ནུབ་འཇིགས་མེད་རྡོ་རྗེ། རིན་ཆེན་མཚོ་མོ།
ཆོས་ཀྱི་ཉི་མ།



四川省藏文学校藏医药学专业(四年制)教材
编委会名单
顾问;土登尼玛活佛,古龙·俄热,达萨旺姆
何小平
索郎其美(拉萨)玛措尼(安多)忠登郎加(康巴)
主任委员;齐哩
副主任委员:高志安 多吉洛珠牛美泽翁,何康华
藏医教研人员:洛桑降措勒丹泽仁旺吉巴地益西达拥
主编:洛桑降措
编写人员:扎西拥吉其美多吉仁青措姆曲吉尼玛



༄༅༅། །འགོ་བརྗོད།
བོད་ཀྱི་གསོ་བ་རིག་པ་ནི་གངས་རིའི་ལྗོངས་ཀྱི་སྣོད་བཅུད་ཀྱི་སྲིད་པ་ཆགས་ཤིང་མིའི་འགྲོ་བ་བྱུང་ནས་རིམ་
པར་འཚོ་བའི་ནང་དུ་འཕྲལ་རྐྱེན་ལས་བྱུང་བའི་གློ་བུར་བའི་ནད་དང་། ལུས་ཀྱི་འབྱུང་ཁམས་འཕེལ་འཁྲུགས་སུ་
གྱུར་པའི་ནད་ཀྱི་ཟུག་གཟེར་རམ་ཚེ་སྲོག་ལ་བར་ཆད་བྱེད་པའི་རྐྱེན་ངན་དག་སེལ་བ་དང་། འགོག་པའི་ཐབས་
ལམ་ལ་ཡུན་རིང་བར་འབད་བརྩོན་བྱས་པའི་ཉམས་མྱོང་ཀུན་ཕྱོགས་བསྡོམས་བྱས་པའི་རིག་གཞུང་གིརྨང་གཞིའི་
ཐོག་ཕྱོགས་བཞིའི་མི་རིགས་དང་རྒྱལ་ ཁབ་རྣམས་ཀྱི་སྨན་དཔྱད་ལག་ལེན་གྱི་དྭངས་བཅུད་བསྡུ་ལེན་བྱས་ཏེ་
འཐུས་སྒོ་ཇེ་ཚང་བྱས་ལ།
ཁྱད་པར་དུ་མཉམ་མེད་ཐུབ་པའི་དབང་པོ་སྨན་གྱི་སྐུར་བཞེངས་ནས། སྨན་གྱི་ཆོས་འཁོར་བསྐོར་ཞིང་
རིགས་སོ་སོའི་བློ་ངོར་གང་མཐུན་གྱིས་འཇིག་རྟེན་མི་ཡུལ་འདིར་གསོ་རིག་སྨན་གྱི་འགྲོ་དོན་རྒྱ་ཆེར་བྱུང་བར་
བརྟེན། གངས་ཅན་བོད་ཀྱི་གསོ་རིག་ཀྱང་འཕེལ་རྒྱས་དང་ཕུན་སུམ་ཇེ་ཚོགས་སུ་སོང་བའི་མིའི་རིགས་གཙོ་བོར་
གྱུར་པའི་སེམས་ཅན་ཀུན་གྱི་བདེ་ཐང་ལ་ད་བར་ཕན་འབྲས་བླ་ལྷག་ཏུ་བྱུང་དང་འབྱུང་བཞིན་ལགས། དེའི་ཕྱིར་
སློབ་གྲྭ་འདི་བཙུགས་ནས་ད་བར་བོད་ཀྱི་གསོ་རིག་ཆེད་སྦྱོང་གི་སློབ་མའི་རྒྱུན་མ་ཆད་པར་གསོ་སྐྱོང་བྱས་ནས་
ལྗོངས་འདིའི་ས་གནས་སོ་སོར་རྒྱུན་འཛིན་པ་འབོར་ཆེན་གྱིས་ནད་བཅོས་སྲོག་སྐྱོབ་ཀྱི་བྱ་བའི་ནང་ནུས་པ་ཆེན་པོ་
འདོན་བཞིན་ཡོད།
ད་ལན་སི་ཁྲོན་ཞིང་ཆེན་བོད་ཡིག་སློབ་གྲྭའི་གསོ་རིག་སློབ་ཞིབ་ཚོ་ཆུང་གིས་རྩོམ་སྒྲིག་བྱས་པའི་བོད་ཀྱི་
གསོ་རིག་ལག་ལེན་སློབ་དེབ་སློབ་ཚན་སོ་ལྔ་ཅན་འདི་ནི་ལོ་མང་རིང་མི་སྣ་གསོ་སྐྱོང་དང་སློབ་གསོའི་སློབ་ཁྲིད་ཀྱི་
ཉམས་མྱོང་ཕྱོགས་བསྡོམས་བྱས་ནས་སྔོན་བྱོན་མཁས་པའི་ལེགས་བཤད་ཀྱི་མན་ངག་གང་ཟབ་རྣམས་ཕྱོགས་
གཅིག་ཏུ་བསྒྲིགས་ཏེ། བོད་ཀྱི་གསོ་རིག་ལག་ལེན་ལ་འཇུག་པའི་འབྲིང་རིམ་སློབ་གྲྭའི་གསོ་རིག་ཆེད་སྦྱོང་བའི་ལག་



ལེན་གྱི་མན་ངག་སྦྱོང་བ་ལ་ཆེད་དམིགས་ཀྱིས་བསྒྲིགས་ཤིང་། དོན་ཟབ་ལ་ཚིག་གསལ་བས་ཤིན་ཏུ་ལེགས་པ་མ་
ཟད། ད་པར་གསོ་རིག་ལག་ལེན་སྐོར་གྱི་ཆེད་དུ་བསྒྲིགས་པའི་སློབ་དེབ་ཅིག་མ་མཐོང་བས་སྟོང་ཆ་ཁ་སྐོང་ཞིག་
ཀྱང་ཆགས་འདུག་ལ། སློབ་དེབ་འདི་ཁོ་ན་ལ་ལེགས་པར་སྦྱངས་ནས་དོན་ལག་ཏུ་ལོན་ན་སྨན་པ་དཀྱུས་མ་ཞིག་
འགྱུར་བར་ཐེ་ཚོམ་རྩ་བ་ནས་མི་དགོས་སོ། །
སྐུ་ནུབ་འོད་ཟེར་ནས།



༄༅། །དཀར་ཆག
སློབ་ཚན་དང་པོ། ནད་ཀྱི་རྒྱུ་བསྟན་པ། .....…..
སློབ་ཚན་གཉིས་པ། རླུང་ནད་གསོ་བ། ...…..………….
སློབ་ཚན་གསུམ་པ། མཁྲིས་ནད་གསོ་བ། .....………...
སློབ་ཚན་བཞི་པ། བད་ཀན་ནད་གསོ་བ། ..….…...…...
.........
སློབ་ཚན་ལྔ་པ། འདུས་ནད་སྨུག་པོ་གསོ་བ། ............
སློབ་ཚན་དྲུག་པ། ཁོང་ནད་ཀྱི་རྒྱུ་མ་ཞུ་བ་གསོ་བ། ........
སློབ་ཚན་བདུན་པ། གཅོང་ནད་སྐྲན་གསོ་བ།
སློབ་ཚན་བརྒྱད་པ། སྐྱ་རྦབ་ཀྱི་ནད་གསོ་བ། .……………….
སློབ་ཚན་དགུ་པ། འོར་ནད་གསོ་བ།
སློབ་ཚན་བཅུ་པ། དམུ་ཚུའི་ནད་གསོ་བ། ..………...
..........
སློབ་ཚན་བཅུ་གཅིག་པ། གཅོང་ཆེན་ཟད་བྱེད་ཀྱི་ནད་གསོ་བ། ……………….
སློབ་ཚན་བཅུ་གཉིས་པ། ཚ་བ་སྤྱིའི་ནད་གསོ་བ། .....….………
སློབ་ཚན་བཅུ་གསུམ་པ། ཚ་བ་རི་ཐང་མཚམས་ཀྱི་ནད་གསོ་བ། ..…………………...
སློབ་ཚན་བཅུ་བཞི་པ། རྒྱུས་ཚད་དང་སྟོངས་ཚད་གསོ་བ། ........…..
སློབ་ཚན་བཅོ་ལྔ་པ། གབ་ཚད་དང་རྙིང་ཚད་གསོ་བ།
སློབ་ཚན་བཅུ་དྲུག་པ། རྙོགས་དང་འགྲམས་དང་འཁྲུགས་ཀྱི་ཚ་བ་བཅས་གསོ་བ། ....………………….
སློབ་ཚན་བཅུ་བདུན་པ། འགོས་རིམས་སྐོར་གསོ་བ། ..………...
སློབ་ཚན་བཅོ་བརྒྱད་པ། གཉན་རིམ་གསོ་བ། ..………….
སློབ་ཚན་བཅུ་དགུ་པ། ལུས་སྟོད་གསོ་བ། .
• •
•
• • • • • •， 112
ཟ་... བ བ ...，，
•.…...... 160



• • • ，，， ， ，，，
་
• • • •
268
•
•
• • • • • • • •，，，，
， ， ༡14
............….
•，，,
，，，
，
，
，,，•
•
•t. ，，
，，，
，，，
。。。
。。。
..………....
• . . . •。、..
， ， ， ， • • • • • • • • • • • • •
• • • •• • • • • • •
4
1
• • •
•
ཟཟ•，•• • •
•，，，
1
4
.…………….
སློབ་ཚན་ཉི་ཤུ་པ། དོན་ལྔའི་ནད་གསོ་བ།
སློབ་ཚན་ཉེར་གཅིག་པ། སྣོད་དྲུག་གི་ནད་གསོ་བ། .………………...……………………….
སློབ་ཚན་ཉེར་གཉིས་པ། ཐོར་བུའི་ནད་གསོ་བ། .…………………….
སློབ་ཚན་ཉེར་གསུམ་པ། ལྷན་སྐྱེས་ཀྱི་རྨ་གསོ་བ། …………………………
སློབ་ཚན་ཉེར་བཞི་པ། གསང་བའི་ནད་གསོ་བ། .
སློབ་ཚན་ཉེར་ལྔ་པ། བྱིས་པའི་ཉེར་སྤྱོད་དང་བྱིས་ནད་གསོ་བ། .…………………
སློབ་ཚན་ཉེར་དྲུག་པ། མོ་ནད་གསོ་བ། །
སློབ་ཚན་ཉེར་བདུན་པ། གདོན་ནད་གསོ་བ། ..………………………….
སློབ་ཚན་ཉེར་བརྒྱད་པ། མཚོན་རྨ་གསོ་བ། .……..………..
སློབ་ཚན་ཉེར་དགུ་པ། བྱང་ཁོག་དང་ཡན་ལག་གི་རྨ་པ།་སོ་བ། །
སློབ་ཚན་སུམ་ཅུ་པ། དུག་ནད་གསོ་བ། .…………………
སློབ་ཚན་སོ་གཅིག་པ། རྒས་པ་དང་རོ་ཙ་གསོ་བ། ..……………………..
སློབ་ཚན་སོ་གཉིས་པ། རེག་པ་རྩ་ལ་བརྟག་པའི་མདོ། ..….
སློབ་ཚན་སོ་གསུམ་པ། མཐོང་བ་ཆུ་ལ་བརྟག་པའི་མདོ། ..….……….
སློབ་ཚན་སོ་བཞི་པ། གཏར་གའི་ལག་ལེན། .…………………….
སློབ་ཚན་སོ་ལྔ་པ། མེ་བཙའི་ལག་ལེན།
• • • • •
ཟ ， ， ， ，
• • • • • • • • • • • ཟ ，
483
...…..…………..
•
•
•
•
• •
•
•，
，
1
.....….....
• •
612
ཟ ， ， ，，，• • • • • • • • ，，，，，
653



སློབ་ཚན་དད་པོ། སྤྱིར་ནད་ཀྱི་རྒྱུ་བསྟན་པ།
དེ་ཡང་རྒྱུད་ཆེན་ཞུས་པའི་ལེའུ་ལས། འགྲོ་མཆོག་གཙོ་བོར་གྱུར་བའི་མི་ལུས་ཀྱང་། །མ་རིག་འཁྲུལ་བའི་
དབང་གིས་འཁོར་བར་འཁྱམ། །གཏི་མུག་དབང་གིས་སྐྱོན་ཡོན་རྒྱུ་མ་ཤེས། །འདོད་པའི་དབང་གིས་སྡིག་པའི་
ལས་མང་སྤྱད། །ཞེ་སྡང་དབང་གིས་གཞན་ལ་གནད་དུ་བཙུགས། །ཕྲག་དོག་དབང་གིས་མཐོ་ལ་འགྲན་སེམས་
བསྐྱེད། །ང་རྒྱལ་དབང་གིས་དམའ་ལ་ཁྱད་དུ་བསད། །རིག་པ་སྤྱང་པས་རྩོམ་པ་ཀུན་ལ་འཇུག །མདོ་དོན་ཆུང་
བས་ཡུན་གྱི་སྲིད་མ་རྙེད། །ལས་ངན་བག་ཆགས་རྒྱུན་འཁྲིགས་བསགས་པ་ཡིས། །འཁོར་བའི་ཁ་བརྒྱུད་ལས་
ངན་སྣ་ཚོགས་བླངས། །དེ་ཕྱིར་ལས་དང་ཉེས་པ་ལས་བྱུང་བའི། །བཞི་བརྒྱ་རྩ་བཞི་ནད་དུ་གྲགས་པ་ཡིས། །
བདེ་བའི་བར་སྐབས་མེད་པར་ལུས་སེམས་གདུངས་། །ཞེས་པའི་རྒྱུ་ཡང་བཤད་པའི་རྒྱུད་ཉིད་དུ། །དེ་བས་ནད་
ཀུན་སྤྱི་རྒྱུ་བརྗོད་པ་ནི། །ནད་རྣམས་ཀུན་གྱི་རྒྱུ་ནི་གཅིག་པུ་སྟེ། །བདག་མེད་དོན་མ་རྟོགས་པས་མ་རིག་
ཅེས། །དཔེར་ན་བྱ་ནི་མཁའ་ལ་ལྡིང་གྱུར་ཀྱང་། །རང་གི་གྲིམ་མ་དེ་དང་མི་འབྲལ་ཞིང་། །འགྲོ་ཀུན་བདེ་བར་
གནས་ཤིང་སྤྱོད་ན་ཡང་། །མ་རིག་ལྡན་པས་ནད་དང་འབྲལ་མི་སྲིད། །ཁྱད་པར་རྒྱུ་ནི་མ་རིག་ལས་བྱུང་བའི། །
འདོད་ཆགས་ཞེ་སྡང་གཏི་མུག་དུག་གསུམ་ལས། །འབྲས་བུ་རླུང་མཁྲིས་བད་ཀན་ཉེས་པ་སྐྱེད། །ཅེས་དང་ཚ་བ་
སྤྱིའི་སྐབས་རྒྱུད་འདི་ནས། །རིང་རྒྱུ་མ་རིག་ལས་བྱུང་ཞེས་སྡང་སྟེ། །མ་རིག་དབང་གིས་ཉོན་མོངས་དུག་ལྔར་
སྨིན། །དེ་ལས་ཞེ་སྡང་མཁྲིས་པ་བསྐྱེད་རྒྱུ་ཡིན། །ཅི་ཕྱིར་མ་རིག་མེད་ན་ཉོན་མོངས་མེད། །ཉོན་མོངས་མེད་
པར་ཞེ་སྡང་མི་འབྱུང་སྟེ། །ཞེ་སྡང་མེད་པར་ཚ་བ་འབྱུང་མི་སྲིད། །ཅེས་སོགས་རིམ་པར་བསྟན་པའོ། །དེས་ན་
མ་རིག་པ་ལས་ཉོན་མོངས་ཏེ། །ཉོན་མོངས་རྣམ་པ་གསུམ་ལས་ནད་གསུམ་འབྱུང༌། །དེ་ལས་སྐྱེད་པའི་ནད་ཀྱི་
རྣམ་གྲངས་ལ། །གྲང་དང་མིང་གི་ངེས་བསྟན་མེད་པར་གསུངས། །འོན་ཀྱང་ལྟར་སྣང་འཕྲུལ་དང་ཡོངས་གྲུབ་
ཚེ། །ཀུན་བརྟག་གདོན་དང་གཞན་དབང་སྔོན་ལས་བཞི། །ཉེས་པ་གསུམ་ལས་འདའ་བའི་ནད་རིགས་མེད། །
འགྲོ་བའི་ལུས་དང་གནོད་བྱེད་ནད་རིགས་དང་། །གསོ་བྱེད་སྨན་སོགས་འབྱུང་བ་བཞིའམ་ལྔར། །མ་འདུས་
མེད་མོད་དེ་ཡང་གཉེན་པོ་ཡི། །གཏོང་ཚུལ་ནད་སྟོབས་ཆེ་ཆུང་ལ་དཔགས་པ། །དཔེར་བརྗོད་རླུང་ནད་ལྟ་བུས་
ཀུན་ཤེས་ཕྱིར། །གནོད་བྱ་བཅུ་ཡི་ནང་ནས་རུས་པ་ལ། །ཡུལ་ཡང་ངད་ཅན་གྲང་བ་རླུང་གི་ཡུལ། །དུས་ནི་



དབྱར་དུས་དགོངས་དང་ཐོ་རང་ལྡང་། །རང་བཞིན་བདུན་ལས་རླུང་གིས་བསྐྱེད་པའི་མི། །ན་ཚོད་གསུམ་ལས་
རྒས་པ་རླུང་མིར་གསུངས། །ནད་ཀྱི་ཁམས་ཀྱང་རླུང་ནད་ཤས་ཆེ་བ། །གནས་ནི་དཔྱིད་རྐེད་ལ་བརྟེན་སྨད་ན་
གནས། །མེ་དྲོད་རྣམ་པ་གསུམ་ལས་འཕེལ་འགྲིབ་ཆེ། །ཉམས་སོའམ་ལུས་ཀྱི་སྟོབས་ཤེད་དམན་པའི་མི། །
རླུང་ནད་བསྐྱེད་པའི་ཟས་སྤྱོད་ལ་གོམས་པ། །འདི་བཅུ་ཚང་ན་ཤིན་ཏུ་སྟོབས་ཆེའི་རླུང་། །དྲུག་བདུན་ཚང་ན་
རླུང་ནད་སྟོབས་ཆེ་ཙམ། །བཞི་དང་ལྔ་ཙམ་ལ་ནི་འབྲིང་པོ་སྟེ། །གཅིག་གཉིས་ཙམ་ལ་རླུང་ནད་ཆུང་ངུའོ། །དེ་
ལྟར་ནད་སྟོབས་ཆེ་ཆུང་ལ་དཔགས་ནས། །གཉེན་པོ་ཟས་སྤྱོད་སྨན་དཔྱད་བསྟེན་པའི་ཚུལ། །མ་ནོར་ཤེས་ན་
འཁྲུལ་མེད་གདེངས་ལྡན་པར། །ནད་ཀྱི་རིགས་སུ་གྱུར་པའི་བཅོས་ཐབས་ཀུན། །རྒྱུད་ཆེན་ཉིད་དུ་དམར་ཁྲིད་
གསལ་གསུངས་ཀྱང་། །དུས་ངན་སྙིགས་མ་སུམ་ཅུ་ཁ་རལ་དུས། །མི་རྣམས་བློ་དམན་ཤེས་རབ་སྤོབ་པའང་
ཞན། །དེ་ཕྱིར་སྔོན་བྱོན་མཁས་པའི་མན་ངག་ལས། །ཚིག་ཉུང་དོན་འདུས་ཡིད་ལ་འཆང་བདེ་བའི། །ནད་
ཐོག་ལག་ལེན་ཕྱོགས་གཅིག་བསྡུས་ཏེ་བཀོད། །



བརྡ་འགྲོལ།
མ་རིག་པ། —རིག་པ་ཤེས་རབ་ཀྱི་མི་མཐུན་ཕྱོགས་རྟེན་ཁམས་གསུམ་ལ་ཡོད་པའི་ལས་འབྲས་དང་བདེན་པ་
སོགས་ཀྱི་ཚུལ་ཇི་ལྟ་བ་མི་ཤེས་པར་ཀུན་ཉོན་བསྐྱེད་པར་བྱེད་པའོ། །
ཉོན་མོངས། –སེམས་གདུང་བའི་དཀའ་ལས་སམ་ངལ་དུབ་དང་། མི་དགེ་བའི་ལས་བསྐུལ་བས་རང་རྒྱུད་རབ་ཏུ་
མ་ཞི་བར་བྱེད་པའི་སེམས་བྱུང་།
གཏི་མུག—ལུས་ཆོས་( གནས་ལུགས་)ཀྱི་ཚུལ་ཡང་དག་པར་མ་རྟོགས་པའམ་ཕྱིན་ཅི་ལོག་ཏུ་རྟོག་པའི་རྨོངས་
པའོ།
ཞེ་སྡང་། —ཁོང་ཁྲོ་དང་ཚིག་པ་ཟ་བ། སེམས་ཅན་ལ་མནར་བའི་སེམས། །
བག་ཆགས། ནང་སེམས་ཀྱིས་ཕྱི་ཡུལ་བཟང་ངན་བར་མ་སྣ་ཚོགས་ལ་གོམས་པ་སོང་བའི་ནུས་པ་བག་ལ་ཉལ་བ་
རྣམ་ཤེས་ཀྱི་སྟེང་ན་འགོས་ཡོད་པའི་ཆའོ། །
དུག་ལྔ། ཉོན་མོངས་པའི་དུག་ལྔ་སྟེ། འདོད་ཆགས། ཞེ་སྡང་། གཏི་མུག ང་རྒྱལ། ཕྲག་དོག་བཅས་ལྔ་ནི་ཐར་
བའི་སྲོག་འཕྲོག་པར་བྱེད་ཅིང་རང་རྒྱུད་སྡུག་བསྔལ་བར་བྱེད་པའོ། །
བསམ་གཞིག
༡ ནད་ཀྱི་རིང་རྒྱུ་དང་ཉེ་རྒྱུ་ཁྱད་པར་གྱི་རྒྱུ་བཅས་ངོས་འཛིན་གསལ་པོ་བྱེད་དགོས།
༢ ནད་ཅེས་བྱ་བ་རྩ་བ་ནས་མི་འབྱུང་བར་བྱེད་ཐབས་ཡོད་དམ།
༣ འདིར་བཤད་པའི་ནད་ཀྱི་རྒྱུ་དང་ཕ་མ་ནས་བརྒྱུད་པའི་ནད་ཀྱི་རྒྱུ་གཉིས་ལ་ཁྱད་པར་ཡོད་དམ།



སློབ་ཚན་གཉིས་པ། རླུང་ནད་གསོ་བ།
དེ་ལ་རླུང་ནི་ནད་ཀུན་འཁྲུག་པའི་རྒྱུ། །སྣ་འདྲེན་མཇུག་སྡུད་འཐོར་དང་ཁྱབ་པར་བྱེད། །རང་རྒྱུད་
གདུག་ཅིང་ནད་མང་རྩུབ་པའི་ཕྱིར། །ཐོག་མར་རླུང་གི་བཅོས་ཐབས་བཤད་པར་བྱ། ཞེས་གསུངས་པ་ལྟར་རྒྱུ་
འདོད་ཆགས་ཀྱི་འབྲས་བུར་གྱུར་པའི་རླུང་གི་ནད་ཅེས་བྱ་བ་ནི། ལུས་ལ་རང་བཞིན་དུ་གནས་པའི་རླུང་མཚན་
ཉིད་དྲུག་ལྡན་དེ་ཕྱི་ནང་གི་རྐྱེན་ཅི་རིགས་ཀྱི་དབང་གིས་ནད་ཀྱི་ངོ་བོར་རྣམ་པར་གྱུར་ཏེ་ལུས་ལ་གནོད་པར་བྱེད་
པའི་ཕྱིར་དེ་ལ་རླུང་གི་ནད་ཅེས་རྒྱུའི་མིང་འབྲས་བུ་ལ་བཏགས་པའི་ཚུལ་གྱིས་བཤད་པ་ཡིན་ལ། དེ་ལྟར་བཤད་
པའི་རླུང་ནད་དེས་ནི་ནད་ཀྱི་སྣ་འདྲེན་ཞིང་སློང་བར་བྱེད་པ་དང་། མཇུག་སྡུད་དེ་ཚད་གཞུག་འབུད་པ། ནད་བྱེར་
ཞིང་འཐོར་བའི་ལས་བྱེད་པ། ཚ་གྲང་ཀུན་ལ་ཁྱབ་ཅིང་གནོད་བྱ་ཀུན་ལ་རྒྱུ་བ། རང་རྒྱུད་གདུག་ཅིང་གཞན་ལ་
གནོད་པའི་མཐུ་ཆེ་བ། ནད་གཞན་ལས་སྣ་མང་ཞིང་སྟོབས་ཆེ་བ། རང་བཞིན་རྩུབ་པ་བཅས་ཡིན་པའི་ཕྱིར་ཐོག་
མར་རླུང་གི་ནད་བཅོས་པའི་ཐབས་བཤད་པར་བྱའོ། །དེ་ཡང་རྒྱུ་རྐྱེན་དང་དབྱེ་བ། རྟགས། བཅོས་ཐབས་བཅས་
ཀྱིས་སྣ་དྲངས་ནས་རིམ་པ་བཞིན་དུ་བསྟན་པར་བྱའོ། །
གཅིག རླུང་ནད་ཀྱི་རྒྱུ་རྐྱེན་བཤད་པ།
དེ་ཡང་ལུས་ལ་ཐ་མལ་དུ་གནས་པའི་རླུང་མཚན་ཉིད་དྲུག་ལྡན་དེ་རླུང་ནད་མངོན་སུམ་དུ་འགྱུར་བྱེད་ཀྱི་
རྒྱུ་གཙོ་བོ་ཡིན་ལ། དེ་ཆ་མ་སྙོམས་པར་འཕེལ་ཟད་འཁྲུགས་པ་གང་རུང་དུ་རྣམ་པ་འགྱུར་འགྲོ་བ་ནི་ནད་ཀྱི་ངོ་བོ་
ཡིན་ནོ། །རྒྱུ་དང་ངོ་བོ་དེ་ལས་ཟུག་རྔུ་མངོན་སུམ་སྐྱེད་པར་བྱེད་པའི་རྐྱེན་ནི་སྨན་ནམ་བཟའ་བཏུང་རོ་ཁ་ཚ་བསྐ་
གསུམ་མམ་རོ་ཇི་ལྟར་གྱུར་ཀྱང་ནུས་པ་ཡང་རྩུབ་སྲ་ཕྲ་གཡོ་གྲང་དང་ལྡན་པའི་རིགས་བསྟེན་དྲག་པ་དང་། ཆགས་
པས་དུབ་པ། ཡུན་རིང་ལྟོ་དང་གཉིད་ཆག་པ་དང༌། ལྟོ་སྟོང་ལུས་ངག་གི་བྱ་བ་དྲག་ཤུལ་བྱས་པ། ཟུངས་ཁྲག་མང་
དུ་ཟགས་པ། འཁྲུ་སྐྱུག་དྲག་པོས་བཏབ་པ། བསེར་བུས་ཡུན་དུ་བུས་པ། ཡིད་མ་ཆད་བར་ངུས་པ། མྱ་ངན་དང་



སེམས་ལས་ཆེས་ཆེར་བྱེད་པ། བཅུད་མེད་པའི་ཟས་སྐྱ་བ་ཡུན་དུ་བསྟེན་པ། བཤང་གཅི་སོགས་འབྱུང་བ་ཤུགས་
ཀྱིས་བཀག་པ་དང་མི་འབྱུང་བ་ནན་གྱིས་བཙིར་བ་སོགས་རྐྱེན་རྣམས་ཀྱིས་རླུང་ནད་སློང་བར་བྱེད་པ་ཡིན་ནོ། །
གཉིས། རླུང་ནད་ཀྱི་དབྱེ་བ་བཤད་པ།
དེ་ཡང་རླུང་རང་གི་མཚན་ཉིད་དེ་གཞན་གྱི་མཚན་ཉིད་དང་འདྲེས་ནས་རང་རང་གི་རྒྱུ་ལམ་མ་ཡིན་པར་
ལོག་པའི་ལམ་མམ་བུ་གར་ཞུགས་ཏེ་འཁྲུགས་པའི་ངོ་བོ་དང་སྦྱར་ནས་དབྱེ་བ་ནི་རིགས་ཀྱི་དབྱེ་བ་སྟེ་ཉི་ཤུ་ཡོད་པ་
ཡིན། རླུང་རང་ཉིད་ཀྱི་མཚན་ཉིད་རྐྱང་པ་འཕེལ་ནས་གནོད་བྱ་ལ་ཞུགས་པའི་ངོ་བོ་དང་སྦྱར་ནས་དབྱེ་བ་ནི་
གནས་ཀྱི་དབྱེ་བ་སྟེ་ཉེར་བརྒྱད་ཡོད་དོ། །རླུང་བྱེ་བྲག་གི་དབྱེ་བ་བཅོ་ལྔ་བཅས་དྲིལ་བས་དྲུག་ཅུ་རྩ་གསུམ་དུ་
གསུངས་ཡོད། དེའི་སྟེང་དུ་མདོ་དོན་(རིགས་དང་གནས་)གྱི་དབྱེ་བ་བཅོ་ལྔ་བསྣན་ནས་རླུང་ནད་དབྱེ་བ་བརྒྱད་
ཅུར་འདོད་པའང་ཡོད་དོ། །
གསུམ། རླུང་ནད་ཀྱི་རྟགས་བཤད་པ།
རླུང་ནད་སྤྱིའི་རྟགས་ནི་འཕར་རྩའི་ཁོང་ཤིན་ཏུ་སྟོང་ཞིང་ཁར་རྐྱལ་བ་དང་གྲངས་མྱུར་ཞིང་འདར་བ།
སྐབས་སུ་སྡོད་ཆུང་བྱེད་པ། ཆུ་ནི་ལུ་མའི་ཆུ་དང་འདྲ་བར་སྔོ་ལ་དྭངས་ཤིང་ཕལ་ཆེར་མི་ལྡོག་ལ། གལ་ཏེ་ལོག་ཀྱང་
དེའི་རྗེས་སུ་སླ་བའོ། ལྕེ་སྐམ་ཞིང་དམར་ལ་རྩུབ་པ། ཁ་ལ་རོ་བསྐ་བ་བྲོ་བ། འགྲོ་འདོད་ཅིང་སྡོད་མི་ཚུགས་པ། ཤུས་
འདེབས་ཏེ་དབུགས་རིང་གཏོང་བ། ཤེས་པ་ཡང་ཞིང་གཏད་མེད་དུ་འཕྱོ་བ། མགོ་ཡུ་འཁོར་ཞིང་རྣ་བ་འུར་ལ་
འཁྲོག་པ། གཟེར་བ་གནས་ངེས་མེད་དུ་འཕོ་བ། ལུས་གྲང་ནས་བརྩེ་འདར་བྱེད་པ། འགུལ་བསྐྱོད་བྱས་ཚེ་ལུས་
ཀུན་ལ་ན་ཟུག་གིས་ཁྱབ་པའམ་ཡང་ན་ཀོ་ལེར་ན་ཞིང་སྐྱིད་ལུག་པ་དང་། ཡན་ལག་རྣམས་རེ་ངས་ཤིང་འཁུམས་པ།
ཤ་དང་པགས་པ་སོ་སོར་བྱེ་བ་ལྟར་དང་། རུས་རྐང་ཆག་སྙམ་བྱེད་པ། འགུལ་ན་ལྷག་པར་ན་ཟུག་ཆེ་ཞིང་བ་སྤུ་བརྩེ་
ལ་ཕྲུམ་སེར་ཁྱེར་བ། མཚན་མོ་གཉིད་མི་འོང་བ། གཡལ་ཞིང་འདར་བ། བྱ་ཆུང་ཡང་ཡང་བྱེད་འདོད་པ། ཚིག་པ་ཟ་
བ། དཔྱི་རྐེད་དང་རུས་ཚིགས་སོགས་བརྡུངས་པ་སྙམ་དུ་ན་བ། ལྟག་པ་དང་བྲང་མུར་འགྲམ་སོགས་གཟེར་བ།
ཨན་སྟོང་སོགས་རླུང་གི་གནས་རྣམས་བྱེ་ཞིང་མནན་ན་ན་བ། སྟོང་སྐྱུགས་བྱེད་ཅིང་ཐོ་རེངས་སུ་སྦུ་སོབ་ཅན་ལུ་བ།



ཁོང་པ་སྦོ་འཁྲོག་བྱེད་ཅིང་། དགོང་དང་ཐོ་རེངས་ཀྱི་དུས་དང་། ཟས་ཞུ་བའི་རྗེས་སོགས་རླུང་ལྡང་དུས་སུ་ན་ཞིང་།
དེ་བཞིན་རླུང་ལ་ཕན་པའི་ཟས་སྤྱོད་བསྟེན་པས་བདེ་བ་ལ་གནོད་པའི་ཟས་སྤྱོད་བསྟེན་པས་ན་བ་ནི་རླུང་གི་ནད་
དུ་ཤེས་པར་བྱའོ། རླུང་ནད་བྱེ་བྲག་གི་ནད་རྟགས།
༡ ཨ་ཝརྟ་ནི། ལུས་སྨད་ཀྱི་རླུང་འགགས་པས་གྱེན་དུ་ལོག་སྟེ་མགོ་དང་ལུས་སྟོད་རྣམས་སུ་ཞུགས་ནས་
བསྐྱེད་པ་ཡིན་པས་ད་རྒན་དང་ཆོ་འདྲ་བའི་ནད་དུ་འགྱུར་བ་དང་། ཡང་སྙིང་གི་སྦུ་གུར་རླུང་ཞུགས་པས་དྲན་པ་
ཉམས་པ་དང་གཞན་དབང་གི་ནད་དུ་འགྱུར་བ་ཡིན་ལ། འདི་མངལ་འཇིག་པའི་རླུང་དུ་བསྟན་པས་ན། ཕྱག་དྲེག་
མར། ཨ་ཝརྟ་ཁྲག་འཛགས་རྗེས་ལ་བྱུང་ན་གསོ་དཀའ་བའང་གསུངས་པ་ཡིན།
༢ ད་རྒན་ནི། རླུང་རོ་སྟོད་ཕྱི་ནང་དུ་ཞུགས་ཞིང་འཁྲུགས་པའི་རྐྱེན་གྱིས་བསྐྱེད་ལ། དེའི་རྟགས་ལས་ཕྱིར་
དགྱེ་ནི་བྲང་གི་རུས་པ་འབུར་བ་དང་། ནང་གུག་ནི་གཉའ་བའི་རུས་ཚིགས་འབུར་བ་ཡིན་ལ། དེ་གཉིས་ཀ་ཡང་
རིམ་གྱིས་ན་ཟུག་ཆེ་བ་དང་། སོ་འཐམ་པ། ཁའི་མདོག་མི་སྡུག་པར་འགྱུར་བ། གཡལ་མང་ཞིང་བད་ཀན་སྐྱུགས་
པ། རྔུལ་ཤིན་ཏུ་མང་པོ་འབྱུང་བ། ལུས་ལྷོད་ལྷོད་པོར་འགྲོ་བ་སོགས་ཡིན། འདིར་རྨས་ཕོག་པའི་རྐྱེན་གྱིས་ལུས་
སྟོད་ཀྱི་གནད་ལ་ཁྱབ་སྟེ་གུག་པ་ནི་རྨ་ཡི་ད་རྒན་ཡིན་པས་འདིའི་ཁོངས་སུ་བསྡུ་དགོས་ལ། ཕྱག་དྲེག་མར། འདི་
གཉིས་རྨས་པ་ལ་བྱུང་ན་སྤང་བར་བཤད་པས་གསོ་དཀའ་བའང་ཡིན་ནོ། །
༣ འགྲམ་པ་ཉམས་པ་ནི། འགྲམ་པ་ཡས་མས་ཀྱི་རྩར་གནས་པའི་རླུང་འཁྲུགས་པས་བསྐྱེད་ལ། དེའི་
རྟགས་སུ་རྩ་ཤུགས་ཉམས་ཤིང་སོ་འཐམས་པའམ་མཆུ་འཕྱང་སྟེ་འབྱེད་འཛུམ་ཉམས་པ་ཡིན་ནོ། ། །
༤ དེ་དང་ཕྱོགས་མཐུན་ལྕེ་ལྡིབ་པ་ནི། རླུང་འཁྲུགས་པ་སྨྲ་བྱེད་ཀྱི་རྩར་ཞུགས་པས་བསྐྱེད་ལ། དེའི་
རྟགས་སུ་ལྕེ་ལྡིབ་ཅིང་བཟའ་བཏུང་དཀའ་ལ་སྨྲ་བའི་སྒྲ་མི་གསལ་བར་སྐུགས་ལྡིབ་འཐེན་པ་ཡིན་ནོ། །
༥ ཕྱོགས་གཅིག་གུག་པ་ནི། རླུང་རོ་སྟོད་ལ་ཞུགས་པས་གཞོགས་གཅིག་ཏུ་གུག་ཅིང་གདོང་གི་ཕྱེད་དང་ཁ་
ཡོན་པོར་འགྱུར་བ་ལ། མགོ་བོ་འདར་ཞིང་ཚིག་མི་ཐོས་པ། མིག་འཛུམ་མི་ཐུབ་པ་དང་ལུས་ཀྱི་ཕྱེད་དམ་རོ་སྨད་ལྕི་
བ་དང་། ཁྱད་པར་དུ་འདི་ཁྱབ་བྱེད་རླུང་གིས་བསྐྱེད་པའི་ཕྱིར་སྙིང་གི་ཡུལ་གཟེར་ཞིང་། གཉིད་ལོག་པའི་སྐབས་
དང་སད་པའི་རྗེས་སུ་དངངས་པ་སོགས་བྱུང་ངོ༌། ། །
༦རྩ་འཛིན་ནི། རླུང་ཁྲག་ལ་བརྟེན་ནས་བརྒྱུད་དེ་སོང་བ་སྤྱི་བོ་འཛིན་པའི་རྩར་ཞུགས་པས་བསྐྱེད་ལ།
རྟགས་སུ་སྤྱི་གཙུག་ན་ཞིང་རེག་བྱ་རྩུབ་པ་དང་། ནད་ཚབས་ཆེ་ཞིང་གསོ་དཀའི་རིགས་ལ་སྤྱི་བོའི་ཤ་མདངས་ནག་
ཅིང་ན་ཟུག་ཤིན་ཏུ་ཆེ་བ་འབྱུང་བའོ། །



༧ གཞོགས་ཕྱེད་སྐམ་པ་ནི། རླུང་འཁྲུགས་པས་ལུས་ཀྱི་གཞོགས་གཅིག་བཟུང་ནས་རྩ་དང་ཆུ་རྒྱུས་སྐམ་
པའི་ནད་ཅིག་ཡིན་ལ། དེའི་རྟགས་སུ་ན་ཟུག་གི་ཚོར་བ་མེད་པར་ལུས་འགུལ་སྐྱོད་བྱེད་པའི་མཐུ་ཉམས་པ་དང་
རིམ་གྱིས་ཕྱོགས་གཅིག་སྐམ་པར་བྱེད་དོ། །
༨ ཡང་ཚུལ་དེ་དང་འདྲ་བ། ལུས་ཡོངས་ཀྱི་རྩ་དང་ཆུ་རྒྱུས་སོགས་བསྐམས་ནས་ཚོར་བ་མེད་ཅིང་བྱ་བའི་
མཐུ་ཉམས་པར་བྱས་ན་ལུས་ཀུན་སྐམ་པ་ཞེས་བྱའོ། །དེ་ལྟར་གཞོག་ཕྱེད་སྐམ་པ་གསོ་དཀའ་བ་དང་། ཁྱད་པར་
བརྒྱད་པ་རྩ་འགྲེལ་དུ། ཟད་བྱེད་རྒྱུ་ཅན་སྤང་བར་བྱ། །ཞེས་ཟད་བྱེད་ཀྱི་རྒྱུ་ལས་འབྱུང་བའི་གཞོགས་ཕྱེད་
བསྐམས་པ་གསོ་དཀའ་བ་ཡིན་ནོ། །
༩ ཤིང་རེངས་ནི། མ་ཞུ་བད་ཀན་ལྡན་པ་དག་གིས་རླུང་གི་རྒྱུ་བ་བཀག་སྟེ་བསྐྱེད་ལ། དེའི་རྟགས་སུ་ལུས་
དགྱེ་དགུ་སོགས་བྱ་བའི་མཐུ་ཉམས་ནས་ཤིང་ལྟར་རེངས་པར་འགྱུར་བ་ཡིན་ལ། ཁྱད་པར་དུ་ཕྱག་དྲེག་མར། ཤིང་
རེངས་ནི་རྐང་པ་འཁུམས་ཤིང་རེངས་པ་ཞེས་གསལ་བ་ལྟར་ཡིན་ནོ། ། །
༡༠ དཔུང་འཇའ་ནི། རླུང་འཁྲུགས་པ་ཕྲག་པར་ཞུགས་པས་བསྐྱེད་ལ། དེའི་རྟགས་སུ་ཕྲག་པ་ན་ཞིང་རྩ་
འཁུམས་ནས་འདེགས་འཇོག་སོགས་ཀྱི་བྱ་བ་བྱེད་མི་ནུས་པ་དང་། ནར་འགྱངས་ཚེ་དཔུང་པར་ན་ཟུག་འབྱུང་ཞིང་
ཀྱོག་ཀྱོག་པོ་ཙམ་ལས་བདེ་བར་འགུལ་མི་ནུས་སོ། །
༡༡ བི་ཤ་ཙེ་ནི། རླུང་གི་ནད་དེ་ལག་མཐིལ་གྱི་རྩར་ཞུགས་པས་བསྐྱེད་ལ། དེའི་རྟགས་སུ་སོར་མོའི་ཆུ་བ་
རྣམས་འཁུམས་ནས་ལག་པའི་འགུལ་བསྐྱོད་ཀྱི་བྱ་བ་ཉམས་ཤིང་། དེའི་རྩ་དང་ཆུ་བ་བརྒྱུད་ནས་ན་ཟུག་འབྱུང་བ་
ཡིན་ནོ། །
༡༢ སྲ་འཐེང་ནི། རླུང་ནད་རྐེད་པའི་ཕྱོགས་སུ་གནས་ཤིང་། དེ་ལས་བརྒྱུད་དེ་བརླའི་ནང་རོལ་གྱི་ཆུ་བར་
ཞུགས་པས་བསྐྱེད་ལ། དེའི་རྟགས་སུ་འགྲོ་ཚེ་འདར་བ་དང་། གང་ན་བའི་ཕྱོགས་ཀྱི་ཚིགས་མཚམས་ལྷོད་པོར་གྱུར་
ནས་རྐང་པ་འཐེང་ཞིང་དྲུད་ནས་འགྲོ་བའོ། །
༡༣ བརླ་རེངས་ནི། ལྕི་སྣུམ་བསིལ་རྟུལ་སོགས་པད་ཀན་བསྐྱེད་པའི་ཟས་སྐོམ་གྱི་རིགས་ཟོས་རྗེས་གཉིད་
ལོག་པའམ་ཡང་ན་ཟས་དེ་དག་བསྟེན་དྲགས་པའི་རྐྱེན་གྱིས་མ་ཞུ་བ་དེ་ཉིད་བརླ་དང་བྱིན་པའི་ནང་དུ་ཞུགས་པར་
གྱུར་པའོ། །དེས་བད་ཀན་དང་ཚིལ་ལྷག་པར་དུ་འཕེལ་ནས་བརླ་ནང་གི་རྩ་དང་ཆུ་རྒྱུས་སོགས་ལ་ཞེན་ཏེ་བསྐྱེད་
པ་ཡིན་པས་དེའི་རྟགས་སུ་ཤ་དྲོད་ཞན་པར་གྱུར་པ་དང་། ན་ཟུག་གི་ཚོར་བ་མེད་པར་རིམ་གྱིས་བེམ་པོར་གྱུར་པ་
དང་། འགྲོ་བའི་ཚེ་ན་རྐང་པ་འདེགས་དཀའ་ཞིང་ལྕི་བ་ཡིན་ནོ། །



༡༤ ཅེ་སྤྱང་མགོ་ནི། རླུང་དང་ཁྲག་ལས་བསྐྱེད་དེ་པུས་མོའི་སྟེང་དུ་སྐྲངས་དབྱིབས་ཅེ་སྤྱང་མགོ་ལྟར་ཆེར་
སྐྲངས་པ་ཡིན་ལ། དེ་ཡང་ངར་གདོང་གི་ཆུ་རྒྱུས་ནས་སྦལ་ནག་བར་དམར་ཁྲ་ཞིག་ཏུ་སྐྱངས་ཤིང་། གྱེན་ལ་ཕྱིན་ཚེ་
བརྩེ་བ་དང་། ཐུར་དུ་འབབ་མི་ནུས་པ་དང་བརྐྱང་བསྐུམ་ཡང་དཀའ་བ་ཡིན་ནོ། །
༡༥ ཚེར་མ་ཅན་ནི། རླུང་ནད་རྐང་པ་ལ་བརྟེན་ནས་ལོང་མོར་ཞུགས་ཏེ་བསྐྱེད་པ་ཡིན་ལ། དེའི་རྟགས་སུ་
ཐོགས་མར་རྐང་པ་ན་ཞིང་། བར་དུ་ལོང་མོར་བབས་ནས་ན་བ་དང་། རྗེས་སུ་རྐང་པ་རིང་ཐུང་མི་སྙོམས་པར་
འགྱུར་ཞིང་བཤལ་འདྲུད་བྱེད་པའོ། །
༡༦ གཟུགས་འཁུམས་ནི། སྔར་བཤད་པའི་རླུང་དེ་ཉིད་རྙིང་པའི་ཆུ་བར་ཞུགས་པས་བསྐྱེད་པ་ཡིན་ལ།
སོར་མོ་དང་འབྲེལ་བའི་ཆུ་བ་དང་བརླའི་བར་དུ་གྱེན་ལ་སོང་སྟེ་ཆུ་རྒྱུས་བརྒྱུད་ནས་ན་བ་དང་། བྱིན་པ་རེངས་ཤིང་
གཟུགས་ཀྱང་འཁུམས་པར་བྱེད་པ་ཡིན་ནོ། །
༡༧ ཁ་ལེ་ནི། རླུང་ནད་གཟུགས་འཁུམས་དང་བི་ཤ་ཙེ་གཉིས་ཀྱི་ནད་རྟགས་རྣམས་འདྲེས་མར་འབྱུང་བ་
ཡིན་ནོ། །
༡༨ རྐང་པ་བརྩེ་བ་ནི། བད་ཀན་དང་རླུང་འདྲེས་པ་ལས་བསྐྱེད་པ་ཡིན་ལ། དེའི་རྟགས་ཀྱང་ཕྱག་དྲེག་
མར། རྐང་པ་བརྩེ་ཞིང་ཚ་ཚག་བྱེད་པའོ། །ཞེས་གསལ་བ་ལྟར་ཚོར་བ་མེད་ཅིང་། དུས་ལ་ལར་ན་ཚ་རྩེ་ཡམ་མེ་བ་
འབྱུང་བ་དང་། ཚ་འཁྱུག་བྱེད་པ་སོགས་འབྱུང་ངོ་། །
༡༩ རྐང་པ་ཚ་བ་ནི། ཁྲག་དང་མཁྲིས་པ་ལས་བསྐྱེད་པ་ཡིན་ལ། དེའི་རྟགས་སུ་རྐང་པ་གཉིས་ཀ་ཚ་འུར་
འུར་འབྱུང་ཞིང་འགྲོ་བའི་ཚེ་དེ་བས་ཚ་བའོ། །ཞུགས་པ་གནས་དང་སྦྱར་བ་ཉེར་བརྒྱད་དེ། །
༡ རླུང་པགས་ལ་གྲམས་པའི་རྟགས་སུ་པགས་པ་ཚ་ལ་རེག་བྱ་རྩུབ་ཅིང་བརྩེ་བ་དང་། ༢ ཤ་ལ་རྒྱས་རྟགས་
སུ་སྐྲངས་པོ་འབྱུང་བ་དང་། ཤ་མདོག་འགྱུར་ཞིང་འབྲུམ་ཕྲན་ཐོར་བུ་སོགས་འབྱུང་། ༣ ཚིལ་ལ་ཞུགས་པའི་རྟགས་
སུ་ཟས་མི་འདོད་ཅིང་། ལུས་སྐྲངས་ལ་རྨེན་བུའི་ནད་སྐྱེད་པར་བྱེད་དོ། ། ༤ རྩར་ཞུགས་པའི་རྟགས་སུ་རླུང་ནད་
ཞུགས་པའི་རྩ་དེ་ཉིད་སྦོམ་པོར་སྐྲངས་པའམ་རྩ་སྦོམ་ཞིང་མཁྲེགས་པོར་ཆགས་པ་དང་སྦྲིད་པ་སོགས་འབྱུང་། ༥
ཆུ་བར་ཞུགས་པའི་རྟགས་སུ་ཡན་ལག་རེངས་ཤིང་འཁུམས་པ་དང་༑ ༦ ཁྲག་ལ་ཞུགས་པའི་རྟགས་སུ་གཉིད་ལྷག་
པར་ཚེ་ཞིང་རྩའི་མདོག་དམར་ལ་ཤ་མདོག་མི་སྡུག་པར་འགྱུར་བ་དང་། ༧ རུས་ལ་ཞེན་པའི་རྟགས་སུ་རུས་པ་ཁབ་
ཀྱིས་གཙགས་པ་ལྟར་ན་ཟུག་ཆེ་ཞིང་། ཡན་ལག་གཟེར་བ་དང་། དེའི་དབང་གིས་ ཤ་སྐམ་ཞིང་ཉམས་སྟོབས་
འཛད་པར་བྱེད་དོ། །༨ ཚིགས་ལ་ཞུགས་པའི་རྟགས་སུ་གང་དུ་ཞུགས་པའི་ཚིགས་དེ་ཉིད་འབུར་བའམ་ཡོ་བ།



འཆོལ་བ། རུས་ལྷག་སྐྱེ་བ་སོགས་འབྱུང་བ་དང་། ལྷག་པར་ཡན་ལག་གྱི་ཚིགས་ལ་ཞུགས་ཚེ་སྦོམ་པོར་སྐྲངས་པ་
དང༌། སྐྱངས་མདོག་ཀྱང་དཀར་བ་རླུང་དང་། དམར་བ་ཁྲག། སྔོ་བ་བད་ཀན་གྱི་རིགས་སུ་བཤད་པ་དང་། གལ་ཏེ་
ཚིགས་ལ་གནས་པའི་རླུང་འདིར་ཁྲག་གིས་གནོད་རྐྱེན་བྱས་ཚེ་རེངས་འཁུམས་དང་འདར་བ་སོགས་འབྱུང་བ་ཡོད་
དོ། །༩ རྐང་ལ་ཞུགས་པའི་རྟགས་སུ་གཉིད་ཡེར་བ་དང་། གཡལ་མང་བ། རས་སོགས་ཀྱིས་དཀྲིས་པ་ལྟ་བུའི་སྣང་
བ་འཆར་ཞིང་། ལག་པས་བཙིར་ན་འཕྲལ་དུ་ཕན་སྙམ་བྱེད་པ་སྣང་ངོ༌། །༡༠ ཁུ་བར་ཞུགས་པའི་རྟགས་སུ་ཁུ་བ་
མང་དུ་ཟགས་པའམ་ཡང་ན་མི་འབྱུང་བ་ལ། གལ་ཏེ་འབྱུང་ཡང་བུ་མི་ཆགས་པ་ཡིན་ལ། ༡༡ དེ་མཚུངས་བསམ་
སེར་ཞུགས་ན་ལུས་ཀྱི་ཤ་སྐམ་ཞིང་མདོག་འགྱུར་བ་སོགས་འབྱུང་ངོ་། །༡༢ སྙིང་ལ་རླུང་ཞུགས་པའི་རྟགས་སུ་
ལུས་འདར་ཞིང་རོ་སྟོད་དབུགས་ཀྱིས་གང་བ་དང་། ཤུས་ཡང་ཡང་འདེབས་པ། སྨྲ་བ་འཚལ་ཞིང་མགོ་ཡུ་འཁོར་བ།
ནུབ་གཉིད་ཆུང་ལ་ཤེས་པ་གཞན་དུ་འཕྱོ་བའོ། །༡༣ གློ་བར་རླུང་ཞུགས་པའི་རྟགས་སུ་སྐྲངས་ཤིང་མཚན་མོར་
གཉིད་ཆུང་ལ། ལུད་པ་མི་ཁོགས་པར་ལྷ་གསོབ་ལུ་བའོ། །༡༤ མཆིན་པར་རླུང་ཞུགས་པའི་རྟགས་སུ་སྒྲེག་པ་མང་
དུ་འབྱུང་བ་དང་། རོ་སྟོད་གཟེར་ཞིང་སྒལ་པའི་བཤུལ་ཤ་ན་བ། ཁ་ཟས་གང་ཡང་ཟ་འདོད་མི་སྐྱེ་ཞིང་། མིག་མི་
གསལ་བ། ཁྱད་པར་དགོང་དང་ཐོ་རེངས་ཀྱི་དུས་སུ་མཆིན་པ་འཕྱོངས་པ་ལྟར་ན་ཟུག་ཆེ་བའོ། །༡༥ མཆེར་པར་
རླུང་ཞུགས་པའི་རྟགས་སུ་ལུས་ཀུན་སྐྲང་ས་ཤིང་ཕོ་ལོང་སྦོས་པ་དང༌། རང་གནས་ཀྱི་སྟེང་ཟུག་གཟེར་འབྱུང་བ་
ཡིན་ནོ། །༡༦ མཁལ་མར་རླུང་ཞུགས་པའི་རྟགས་སུ་མཁལ་མའི་གནས་དང་རྐེད་པ་འཁོར་ཞིང་ན་བ་དང་། རྣ་
བ་གཟེར་ཞིང་འུར་སྒྲ་རྒྱུན་མི་ཆད་པ་འབྱུང་བ་ཡིན་ནོ། །༡༧ ཟས་ལ་རླུང་ཞུགས་པ་ནི་ཟས་སམ་ཕོ་སྟོད་དུ་རླུང་
གི་ནད་བསྐྱེད་པ་ཡིན་པས། ཟས་ཟོས་མ་ཐག་ཏུ་ན་ལ། ཞུ་ནས་བདེ་བར་འགྱུར་བ་ཡིན། ༡༨ མ་ཞུ་བར་རླུང་
ཞུགས་པ་ནི་མ་ཞུགས་པ་ནི་མ་ཞུའི་གནས་དངོས་ཕོ་བ་ཡིན་ཕྱིར་ཕོ་བ་སྦོ་འཁྲོག་དང་སྒྲེག་སྐྱུག་བྱེད་ཅིང་། དང་ག་
འགགས་པ་དང་སྐོམ་དད་ལྷག་པར་ཆེ་བ་དབུགས་མི་བདེ་བ་སོགས་དང་། ཕོ་བའི་སྨད་རྒྱུ་མའི་ཡུལ་དུའང་སྦོ་
འཁྲོག་སོགས་མི་བདེ་བ་འབྱུང་བ་ཡིན། ༡༩ ཞུ་བའི་གནས་སུ་རླུང་ཞུགས་པ་ནི། གཙོ་བོ་ལོང་གི་གནས་སུ་ཞུགས་
པ་ཡིན་པས། ལོང་ཡུལ་གཟེར་ཞིང་སྦོ་འཁྲོག་དང་བཤང་བ་འགགས་པར་བྱེད་པ་སོགས་འབྱུང་། ༢༠ སྣོད་མཁྲིས་
ལ་རླུང་ཞུགས་པ་ནི། ཁ་ཟས་འཇུ་དཀའ་ཞིང་། མིག་སྤྲིན་སེར་པོར་འགྱུར་བ་དང་། ཁྱད་པར་དུ་སྣོད་མཁྲིས་སྦོ་ཞིང་
གཟེར་བར་བྱེད་པས་ན་ཕྱག་དྲེག་མར་ཡང་གཟེར་མཁྲིས་སྟེང་དུ་ཡོད་པར་བཤད་པ་ཡིན། ༢༡ བཤང་བར་རླུང་
ཞུགས་པར་ནི་ལོང་སྨད་དུ་རླུང་ཞུགས་པ་ཡིན་པས། འོག་རླུང་འགགས་ཤིང་ལྟོ་བ་སྦོ་བ་དང་། དྲི་མ་སྐམ་པོར་གྱུར་
ནས་མི་འབྱུང་བའམ་ཡང་ན་སྒྲ་དང་བཅས་ཏེ་འཁྲུ་བར་བྱེད་དོ། །༢༢ གཅིན་ལ་རླུང་ཞུགས་པ་ནི། ལྷང་པར་རླུང་



ཞུགས་པ་ཡིན་པས། སྣང་ཡུལ་བསིལ་ཞིང་སྦོ་བ་དང་། གཅིན་ཁ་སྲ་སྙི་སོགས་འབྱུང་ལ། ༢༣ གཞན་ཡང་ཟླ་བའི་
རྒྱལ་པོར། བསམ་སེ་ལྒང་པར་རླུང་ཞུགས་ན། །ཆུ་འདོམས་ཆུ་ཚ་བུ་མི་ཆགས། །ཞེས་ཀྱང་བསྟན་པ་ཡིན། ༢༤
མངོལ་དུ་རླུང་ཞུགས་པ་ནི་མངལ་གནས་སུ་འབུར་པོར་འདྲིལ་ཞིང་། མངལ་ཁྲག་སྡོམ་མམ་ཡང་ན་འཛག་པ་
སོགས་འབྱུང་ངོ༌། ༢༥མགོ་བོར་རླུང་ཞུགས་པ་ནི། ཀླད་པ་ན་ཞིང་མགོ་བོ་འཁོར་བ་དང་། ཤེས་པ་ཟིར་བས་འགྲོ་ཚེ་
འཕྱོས་པ་ཡིན། ༢༦མིག་ལ་རླུང་ཞུགས་པ་ནི་མིག་རྩ་དམར་པོར་འགྱུར་བ་དང་། མིག་འབྲས་ཕྱིར་ལུག་སྙམ་བྱེད་པ།
ཁྱད་པར་བསེར་བུས་ཕོག་ཚེ་ན་ཟུག་བསྐྱེད་པའོ། །༢༧ རྣ་བར་རླུང་ཞུགས་པ་ནི་རྣ་བ་འུར་ཞིང་འཁྲོག་པ་ལ།
སྟོང་སང་ངེ་བར་སྣང་བ་དང་། ཡང་ན་གཟེར་བ་སོགས་ཀྱང་འབྱུང་ངོ་། །༢༨ སྣར་རླུང་ཞུགས་པ་ནི། སྣ་འགགས་
ཤིང་སྣ་ཆུ་ཡང་ཡང་འཛག་པ་ལ། དྲིའི་དབྱེ་བ་གསལ་པོར་མི་ཚོར་བ་ཡིན་ནོ། །༢༩ སོ་ལ་རླུང་ཞུགས་པ་ནི་སོ་དང་
འགྲམ་པ་སོགས་བེར་བ་ལངས་ནས་གཟེར་ཞིང་སྐྲངས་པ་སོགས་འབྱུང་བ་ཡིན། ༣༠ ལུས་ཀུན་ལ་རླུང་ཞུགས་པ་
ནི་སྔར་བཤད་པའི་སྤྱི་རྟགས་དང་འདྲ་བར་སྟོན་པ་ཡིན་ནོ། །༡ སྲོག་འཛིན་གྱི་རླུང་ནི་རྩུབ་པའི་ཟས་དང་། སྤྱོད་
ལམ་དྲག་ཤུལ། སྨྱུང་བར་གནས་པའམ་འགྲངས་ཆེ་བ་སོགས་ཀྱིས་འཁྲུགས་པར་གྱུར་པ་ཡིན་ཞིང་། དེའི་རྟགས་སུ་
ཀླད་པ་དང་དབང་པོ་ལ་གནོད་ནས་མགོ་བོ་འཁོར་བ་དང་། སྙིང་འཕྱོས་པ། ཆམ་པས་འདེབས་པ། ཟས་སྐོམ་མིད་
མི་ཐུབ་པ། དབུགས་སྡུད་དཀའ་བ་སོགས་འབྱུང་ངོ༌། །༢ གྱེན་རྒྱུའི་རླུང་ནི་སྦྲིད་པ་དང་སྒྲེག་སྐྱུག་སོགས་བཀག་
པ་དང་། ཁུར་ལྕི་འདེགས་པ། ངུ་དགོད་དྲགས་པ་སོགས་ཀྱིས་འཁྲུགས་པར་གྱུར་པ་ཡིན་ཞིང་། དེའི་རྟགས་སུ་ངག་
གི་སྨྲ་བརྗོད་མི་གསལ་ཞིང་ཁ་ཡོན་པོར་གྱུར་པ་ལ། དྲན་པ་ཉམས་པ། ལུས་ཀྱི་ཤེད་སྟོབས་ཆུང་དུ་འགྲོ་བ་སོགས་
འབྱུང་ངོ༌། །༣ ཁྱབ་བྱེད་ཀྱི་རླུང་ནི་གློ་བུར་འགྲོ་འདུག་གི་བྱ་བ་དྲགས་པ་དང་། འཛིང་ག་པཀྱེ་བ་དང་མཚོངས་པ་
སོགས་རྩེད་མོ་དྲགས་པ། ཁ་ཟས་རྩུབ་པ་ལ། ཤིན་ཏུ་འཇིགས་དངངས་སོགས་ཀྱིས་འཁྲུགས་པར་གྱུར་པ་ཡིན་
ཞིང་། དེའི་རྟགས་སུ་ཁུ་བ་དང་སྟོབས་ཉམས་པ། ལུས་སྐྲངས་པ། རིམས་ཀྱིས་འདེབས་སླ་བ། ཡན་ལག་ལ་ན་ཟུག་
གཏོང་བ། ཚོར་བ་ཉམས་པ། པགས་པ་གཡའ་བའི་ནད་སོགས་འབྱུང་། ༤ མེ་མཉམ་གྱི་རླུང་ནི་འཇུ་དཀའ་བའི་
ཟས་ཟོས་དྲགས་པ་དང་། དུས་མིན་གཉིད་ལོག་པ་སོགས་ཀྱིས་འཁྲུགས་པར་གྱུར་པ་ཡིན་ཞིང༌། དེའི་རྟགས་སུ་
ཟས་ཡི་གར་མི་འོང་བ་དང་། སྐྱུག་ཅིང་ཁ་ཟས་མི་འཇུ་ལ། གསུས་པའི་ཁྲག་མཁྲིས་འདྲེས་པའི་ནད་རྟགས་རྣམས་
འབྱུང་བ་དང་། ཡང་ན་སྐྲན་དང་ཕོ་ནད་མ་ཞུ་བ་སོགས་འབྱུང་སླ་བར་འགྱུར་བ་ཡིན། ༥ ཐུར་སེལ་གྱི་རླུང་ནི་རྩུབ་
ཅིང་ལྕི་བའི་ཟས་བསྟེན་ལ། བཤང་གཅིའི་ཤུགས་བཀག་པ། རྟ་དང་འཁོར་ལོ་སོགས་བཞོན་པའི་རིགས་ཞོན་
དྲགས་པར་བསྟེན་ནས་འཁྲུགས་པར་གྱུར་པ་ཡིན་ཞིང་། དེའི་རྟགས་སུ་གཅིན་འགགས་དང་། གཅིན་སྙི། ཁུ་བའི་



ནད། གཞང་ནད། མཚང་ར་སོགས་སྨད་རུས་རྣམས་ཁོལ་བུར་ན་ཞིང་ཡན་ལག་གི་ཚིགས་འཕྲུལ་སྙམ་སྟེ་ཚིགས་
མཚམས་ལྷོད་པོར་གྱུར་ཏེ་འཕྱེས་པ་དང་། དབུགས་ངན་ལ་དྲི་ཆུ་སྡོམ་པ་སོགས་འབྱུང་བ་ཡིན་ནོ། །དེ་ལྟར་
བསྟན་པའི་ནང་ཚེགས་ཀྱི་རླུང་ལྔ་པོ་དེ་དག་མཁྲིས་པ་དང་འདྲེས་པའི་རྟགས་སུ་ཚ་རྟགས་སྐྱེ་ཞིང་མིག་ཆུ་སོགས་ཀྱི་
མདོག་སེར་པོར་གྱུར་པ་ལ། བད་ཀན་ལ་འདྲེས་པའི་རྟགས་སུ་ལུས་ལྕི་ཞིང་བསིལ་ལ་ཤེས་པ་རྨོངས་པར་འགྱུར་
བའོ། །ཞེས་དང་། ཀོང་སྤྲུལ་ཟིན་ཏིག་ལས། རླུང་ནད་སྤྱི་རྟགས་སུ་གཡལ་མང་། གཉིད་ཡེར། མགོ་བོ་འཁོར། རྣ་
བ་འུར། སྙིང་དང་རོ་སྟོད་དཔྱི་རྐེད་སོགས་ན་ཞིང་གཟེར་བ་ངེས་མེད་དུ་འཕོ། གྲང་ཤུམ་དང་འདར་གཡེང་བྱེད།
རུས་ཚིགས་ཁོལ། སེམས་འཕྱོ་དགོང་དང་ཐོ་རངས་ལྡངས་ཤིང་ལྷུ་སོབ་ལུ། རྩ་མགྱོགས་དལ་མ་ངེས་ཀྱང་མནན་མི་
བཟོད་པར་སྟོང་པ་ཆུ་སྟེང་རྐྱལ་བ་བུས་པ་བཞག་པ་དང་མཚུངས་ལ། སྐབས་སུ་སྡོད་ཆུང་ཡང་བྱེད། ཆུ་སྔོ་ཞིང་སླ་ལ་
ལྦུ་བ་ཚེ། དྲི་རོ་རླངས་པ་ཆུང་། ཚད་གཞུག་སོགས་ལ་དམར་སེར་དུ་ཡོད་ཀྱང་ཀུ་ཡ་མེད་ལ་དྭངས་ན་རླུང་ཡིན། ལྕེ་
དམར་ལ་སྐམ་ཞིང་ཟུར་དུ་འབྲུམ་ཕྲན་ཧྲིབ་ཙམ་འབྱུང་། ཞེས་སོ། །
བཞི། རླུང་ནད་བཅོས་ཐབས་བཤད་པ།
རླུང་ནད་ཀྱི་བཅོས་ཐབས་དེར་སྤྱི་དང་བྱེ་བྲག་གཉིས་སུ་ཕྱི་བའི་དང་པོ་ལ་ཟས་སྤྱོད་སྨན་དཔྱད་བཅས་
བཞིའི་སྒོ་ནས་བཅོས་དགོས་པ་ལས།
༡ ཟས་ཀྱིས་བཅོས་ཐབས་ནི། དེ་ལ་ཐོག་མར་སྣུམ་བཞི་(རྩི་མར། འབྲུ་མར། རྐང་མར། ཚིལ་བུ། ) དང་།
བཅུད་བཞི་(ཟུངས་ཀྱི་བཅུད་ཤ་དང་། རྩི་ཡི་བཅུད་མར། ཤིང་གི་བཅུད་བུ་རམ། འབྲུ་ཡི་བཅུད་ཚང་། ) ཆུར་
གནས་ཀྱི་ཤ ཤ་རྙིང་པ། བུ་རམ། ཆང་གར་མ། ཟན་དྲོན། འོ་མ་སོགས་ལྕི་ཞིང་དྲོད་ལ་བཅུད་པའི་བཟའ་བཏུང་
རིགས་ཀྱིས་བཅོས་དགོས་སོ། །
༢ སྤྱོད་ལམ་གྱི་བཅོས་ཐབས་ནི། དབེན་པར་མུན་ཁོང་དྲོ་བའི་གནས་སུ་གོས་དྲོན་གྱོན་པ་དང་། བདེ་བར་
ཉལ་བ། ཡིད་དུ་འོང་བའི་གྲོགས་ཀྱིས་སྙན་ཚིག་སྨྲ་བ་སོགས་ཐབས་དུ་མའི་སྒོ་ནས་བཅོས་དགོས་ལ། དེ་ལས་ལྡོག་
པ་རླུང་ནད་ལ་གནོད་པའི་ཟས་སྤྱོད་ཀྱི་རིགས་མཐའ་དག་ཐོག་མཐའ་ཀུན་ཏུ་འཛེམ་པར་བྱ་དགོས་སོ། །ཀོང་
སྤྲུལ་ཟིན་ཏིག་ལས། དྲོད་སར་བསྡད་ཅིང་སྨྲ་བརྗོད་མང་པོ་སྤང་། ཚིག་མི་སྙན་པ་མི་སྨྲ། ཞེས་བསྟན་པ་ལྟར་རོ། །
༣ སྨན་གྱིས་བཙོས་པ་ལ་ཁུ་བ་དང་། ཆང་། འདོན་སྦྱོར་གསུམ་ནི། ནད་ཀྱི་བསྡོངས་ཟླ་བསལ་ཏེ་ལམ་
11



དུ་འཇུག་པར་བྱེད་པ་ཐང་གི་རིགས་སུ་བསྡུས་ནས་བསྟན་པ་དང་། བར་དུ་གསོད་བྱེད་ཕྱེ་མའི་སྐོར་སྣ་ཚོགས།
མཇུག་ཏུ་ནད་ལྷག་འདོན་ཞིང་ལུས་ཟུངས་གསོ་བ་སྨན་མར་དང་ལྔ་རུ་བཤད་པའི། ༡ རུས་བཅུད་གསུམ་གྱི་ཁུ་
བའམ་རུས་པ་སྣ་ཚོགས་གདུས་པའི་ཁུ་བར་སྤྱོད་སྒོ་དང་ཤིང་ཀུན་ཁ་རུ་ཚྭ་སྒོག་སྐྱ་བཏབ་སྟེ་བཏང་བས་རླུང་ནད་
ཀུན་ལ་ཕན་པ་དང་། ༢ སྨན་ཆང་གིས་བཅོས་པར་ལྟ་བ་ར་མཉེ་ཟན་རྣམས་ལ་བྱས་པའི་ཆང་ལ་གྲོ་ཆང་གིས་
བསིངས་པ་རླུང་ནད་སྤྱི་ལ་བསྟེན་པ་ལ། བད་རླུང་དང་མཁལ་རྐེད་སྨད་ཀྱི་རླུང་ལ་ནས་ཆང་གིས་བསིངས་པ་
སོགས་བྱེད་དགོས། ཡང་རླུང་ནད་སྤྱི་ལ་བུ་རམ་གྱི་ཆང་དང་། གྲང་རླུང་སེལ་བྱེད་ལ་ལུག་གམ་འབྲིའི་མར་གྱི་ཆང་
དང་རུས་པ་དང་མཁལ་མར་རླུང་ཞུགས་པ་གཟེ་མའི་ཆང་། རུས་པར་ཞུགས་པ་ལ་ཐོང་ཚེར་གྱི་རུས་པ་ལས་བྱས་
པའི་ཆང་སོགས་གང་དགོས་གཏོང་དགོས། ༣ རླུང་ནད་རུས་པ་ལ་ཞེན་པ་ཕྱིར་འདོན་པའི་འདོན་བཞིའི་སྦྱོར་བ་
ལ་དཀར་འདོན་དང་། དམར་འདོན། སྐྱུར་འདོན། སྒོག་འདོན་བཞི་ལག་ལེན་ལྟར་སྦྱར་བས་རླུང་ནད་སྤྱི་ལ་ཕན་
ཞིང་། ལུས་ཀྱི་སྟོབས་བསྐྱེད་པ་དང་། དབང་ཤེས་གསལ་བ། རི་ཐང་མཚམས་ཀྱི་རླུང་ལའང་ཤིན་དུ་ཕན་པ་བཅས་
ཡིན་ནོ། །༤ བར་དུ་གསོད་བྱེད་ཕྱེ་མའི་སྐོར་ལ། སྟོད་སྨད་ཕྱི་ནང་གི་རླུང་ནད་སྤྱི་ལ་ཛཱ་ཏི་བཅུ་བཞི་དང༌། ཛཱ་ཏི་
ཉེར་ལྔ། ཨ་གར་ཉེར་ལྔ་སོགས་གང་རུང་གཏོང་། ཕྱི་ནང་གསང་གསུམ་གྱི་རླུང་ནད་ལ་ཤིང་ཀུན་ཉེར་ལྔ་རུས་བཅུད་
གསུམ་མམ་བཅུད་བཞིའི་ཁུ་བས་དབུལ་། ཁྱད་པར་རླུང་ཚད་ཅན་ལ་རླུང་ཚད་སེལ་བའི་གུར་གུམ་བདུན་པ་གཏོང་།
ཐ་མར་རླུང་ནད་ལུས་ལ་ཞེན་པ་རྣམས་འདོན་ཞིང་ལུས་ཟུངས་གསོ་བར་བྱེད་པའི་ཐབས་སུ་སྨན་མར་གྱི་སྦྱོར་བ་
ཤིན་ཏུ་བསྔགས་ཏེ། སེ་འབྲུ་དང་། འུ་སུ། སྒ། ཙིཏྲ་ཀ པི་པི་ལིང་བཅས་འབྲི་མར་ལ་སྦྱར་བའི་སྨན་མར་དང་།
གཞན་ཡང་སྒོག་སྐུའི་སྨན་མར་དང་། ཛཱ་ཏིའི་སྨན་མར། བཙན་དུག་གི་སྨན་མར། རྩ་བ་ལྔའི་སྨན་མར་སོགས་
བཟའ་བ་ཡིན་ནོ། །དེ་བཞིན་ཀོང་སྤྲུལ་ཟིན་ཏིག་ལས། དེ་ལ་སྨན་ཤིང་ཀུན་ཉེར་ལྔ། ཨར་གར་སོ་ལྔ། ཛཱ་ཏི་བཅུ་
བཞི་སོགས་སྤྱི་འགྲོ་འཕྲོད། ནད་གཞན་དང་འདྲེས་པར་དོགས་པ་ལ་ཨ་གར་བཅོ་ལྔ་ལེགས། སྨན་རྟ་ཆང་དང་རུས་
ཁུ་ལ་བྱ། ཞེས་དང་། སྐྱ་རེངས་གསར་པ་ལས། སྨན་ཨ་གར་སོ་ལྔ་དང་། ཨ་གར་ཉི་ཤུ། ཨ་གར་བཅོ་ལྔ། ཤིང་ཀུན་
ཉེར་ལྔ་། བི་མ་ལ། སྲོག་འཛིན་བཅུ་གཅིག་སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་བེད་
སྤྱོད་བྱས་ཆོག་ཅེས་གསུངས་པ་བཞིན་ཤེས་པར་བྱའོ། །
༤ དཔྱད་ཀྱི་བཅོས་པ་ལ་འཇམ་རྩུབ་གཉིས་ལས། འཇམ་དཔྱད་ལ་མར་རྙིང་འོ་དྲོན་ཙམ་གྱི་འཇམ་རྩིའི་
ཆོ་ག་བྱ་ཞིང་། བཅུད་འདུས་མར་ཁུ་ཁོང་དུ་བསྟེན་ཞིང་ལུས་ལ་བྱུགས་པ་ལ། གཟེར་སར་འབའ་ཆས་དུགས་བྱ་
ཞིང་། རུས་པ་སྣ་ཚོགས་སྦྱར་བའི་རླངས་ལུམས་ལ། དེ་དག་གི་ཞག་གིས་བྱུགས་ལ་བསྐུ་མཉེ་བྱའོ། །དེ་ལྟར་བྱས་
12



པས་ལུས་བརྩེ་བ་འཇོམས་ཤིང་རེངས་འཁུམས་སོགས་སེལ་བ་དང་། ལུས་སྟོབས་བསྐྱེད་ཅིང་མེ་དྲོད་འབར་བ།
སྐེམ་པོ་རྣམས་རྒྱས་པར་བྱེད་དོ། །རྩུབ་པའི་དཔྱད་དུ་སྤྱི་གཙུག་དང་། ཨན་སྟོང་ཚིགས་པ་དང་པོ། དྲུག་པ།
བདུན་པ། དཀར་ནག་མཚམས་རྣམས་སུ་མེ་བཙའ་གདབ་བོ། །
ཀོང་སྤྲུལ་ཟིན་ཏིག་ལས། རླུང་གསང་སྤྱི་གཙུགཚིགས་པ་དྲུག་བདུན། བྲང་གཞུང་། གཉའ་ལྟག རྐང་ལག་
མཐིལ་བཞི་སོགས་ལ་ཛཱ་ཏི་མར་སྦྱར་རམ་ཕྱེ་འཕུར་བྱུགས། ཡང་ན་ཧོར་གྱི་མེ་བཙའ་ཞེས་གོ་སྙོད་འབྲས་བུའི་ཕྱེ་མ་
དང་ཕྱེ་འཕུར་སྦྱར་བ་རས་ཐུམ་བྱས་ཏེ་མེ་ལ་ཚན་མོར་བསྲོས་པས་དེ་རྣམས་སུ་དྲོད་དུགས་བྱ། སོ་ལྔ་དང་རྩམ་པ་
བསྲེས་པའམ་རྩམ་བདུག་རྐྱང་པས་ཀྱང་ཕན་ནོ། ཞེས་དང་། སྐྱ་རེངས་གསར་པ་ལས། གཞན་ཡང་རླུང་བདུག་
( ཨ་གར་སོ་གཅིག་) བདུག་པ་དང་། ཏིལ་སྣུམ་དང་མར་རྙིང་རིགས་ཀྱིས་རྐང་ལག་གི་མཐིལ་བཞི་དང་རླུང་
གསང་རྣམས་ལ་བྱུག་པ་རྒྱག་པ། བྲང་གཞུང་དཀར་ནག་མཚམས་དང་། ཚིགས་པ་དང་པོ་དང་། དྲུག་པ། མདུན་
པ། སྤྱི་གཙུག་སོགས་ལ་ཧོར་མེ་དང་སྤུ་མེ་འཇོག་པ་བཅས་བསྟན་པ་ལྟར་བཅོས་པ་བྱའོ། །
ལྔ། བྱེ་བྲག་བཅོས་ཐབས་དེར།
རིགས་ཀྱི་སྒོ་ནས་བཅོས་པ་སྟེ། ༡ རླུང་ནད་ཨ་ཝརྟར་སྣུམ་བཞི་བཟའ་ཞིང་བྱུགས་པ་དང་། འོ་མའི་སྐོམ་
བསྟེན་པ། ལུག་དང་ཆུར་གནས་ཀྱི་ཤ་ཁུ་ཡང་ཡང་བླུད་པ། སླེ་འཇམ་བསྟེན་པ། དེ་འོག་རུས་སྣའི་ལུམས་སམ་ཡང་
ན་འབའ་ཆོ་ཆང་བྲན་ནམ། ཕྱིང་པ་སྣུམ་ལྡན་གྱི་དུ་པགས་སོགས་བྱས་རྗེས་སྣ་སྦྱོང་རྣོན་པོ་བསྟེན་པ་དང་། དེ་ནས་རྒྱ་
ཤུག་གི་འབྲུ་ལུག་གི་འོ་མ་དང་། ཞོ། ལུག་ཤའི་ཁུ་བ། ལུག་མུར་བཅས་བསྐོལ་བའི་དྭངས་མ་ཡང་ཡང་བླུད་པར་བྱ་
ཞིང་། ཡང་ན་རྒྱུ་ཤུག་དང་རྩ་བ་ལྔ་སོགས་ཀྱི་སྦྱོར་བའི་ཞུན་མར་དེ་ཕྱི་ནས་བྱུགས་པ་དང་། སྣར་དུད་པ་བདུག་པ།
སྣ་སྨན་དང༌། འཇམ་རྩི་བཏང་བས་ཕན་ལ། རླུང་དང་བད་ཀན་འདྲེས་པ་ལ་སྦྲང་གི་རྟ་དང་སྦྱར་བའི་གཡེར་ཁུ་
བདུན་པ་བླུད་པར་བྱ། ཡང་ན་ཤིང་ཀུན་ལྔ་པའི་ཁུ་བ་བཏང་བས་ཕན་ནོ། །རླུང་དང་མཁྲིས་པ་འདྲེས་པ་ལ་སྣ་
སྨན་བཏང་ཞིང་ཁྲུས་ཀྱིས་སྦྱང་བ་དང་། གཞན་ཡང་ཤ་ཟའི་བཙོ་མར་དང་། ཨ་རུ་ཟ་བྱེད་ལྡེ་གུ་སོགས་ཀྱང་བསྟེན་
པ་གལ་ཆེའོ། །༢ ད་རྒན་ཕྱིར་དགྱེ་དང་ནང་གུག འགྲམ་པ་ཉམས་པ། ཕྱོགས་གཅིག་གུག་པ། དཔུང་པ་འཇའ་བ་
རྣམས་ལ་ཨ་གར་བཅུ་བདུན་དང་། རླུང་སྐབས་བཀོལ་བའི་ཀླུ་བདུད་བཅོ་བརྒྱད། ཨ་རུ་ཟ་བྱེད་ལྡེ་གུ་རྣམས་བསྟེན་
པ་དང་། རྒྱ་ཤུག་དང་ཐང་ཤིང་གི་དུགས་རྒྱག་པ་དང་། སྣ་སྨན་བཞི་པ་གཏོང་བ། སྤྱི་གཙུག་དང་། མིག་རྣ་བ་
13



རྣམས་སུ་ཏིལ་མར་བསྐུ་བ་དང་བླུག་པར་བྱ། མིག་རྩ་དམར་ཞིང་ཚ་བ་ལ་གཏར་ག་བྱེད་པ་དང་། ཁྱད་པར་ད་རྒན་
ནང་གུག་ནི་དེ་མ་ཐག་ཏུ་གསོ་བ་མ་བྱས་ཚེ་འགྱངས་ནས་གསོ་དཀའ་བ་ཡིན། ༣ འགྲམ་པ་ཉམས་པ་ལ་ཛཱ་ཏི་བཞི་
པ་ཚང་གིས་འཕུལ་བ་དང་། ༤ ལྕེ་ལྡིབ་ལ་དུགས་བྱ་ཞིང་སྣ་སྨན་གཏོང་བ་གལ་ཆེ། ༥ ཕྱོགས་གཅིག་གུག་པ་ལ་ཛཱ་
ཏི་ལྔ་པའི་ལུམས་དང་། ༦ དཔུང་འཇའ་ལ་གླ་རིལ་དང་འོ་སྐོམ་གྱིས་བདུག་པ་བྱའོ། །༧ རླུང་ནད་བརླ་རེངས་ལ་
སྣུམ་བཅོས་སྤངས་ནས་རྩུབ་བཅོས་བྱ་དགོས་པས། ཟས་སུ་ནས་དཀར་དང་། སོ་བ། སྲེ་དེ་རྣམས་གཡོས་སུ་བྱས་
པའི་ཟན་དང༌། རི་དྭགས་སོགས་སྐམ་སའི་ཤ་དང་། སྦྲང་རྩི་དང་སྐྱུར་རྩབས་ཀྱི་ཚོད་མ་ཚྭ་མེད་པ་རྣམས་བྱིན་ནས།
དྲག་ཤུལ་ཅན་གྱི་རྩོལ་བཅག་བྱས་པས་ཕན་ལ། སྨན་དུ་འབྲས་གསུམ་དང་། དབྱི་མོང་། པི་ལིང་། ཧོང་ལེན་རྣམས་
སྦྱར་བའི་ལྡེ་གུ་བཏང་བ་དང་། ཡང་ན་དབྱི་མོང་དང་། ཙིཏྲ་ཀ ཨ་རུ། སྒྲོན་ཤིང་རྣམས་ཀྱི་ཕྱེ་མ་སྦྲང་རྩི་དང་སྦྱར་
བའི་ལྡེ་གུ་གཏོང་། ཕྱེ་མ་གླ་སྒང་བཅུ་པ་བསྟེན་པ་དང་། བདུད་རྩི་ལྔ་ཡི་ལུམས་རྒྱག་པ། ཁྲག་གཏར་བ། སྣུམ་དུགས་
བྱས་པས་ཕན་པ་དང་། ཡང་ན་ཀ་རཉྫ་དང་། ཡུངས་དཀར་གྱི་ལོ་མ་བ་གཅིན་དང་སྦྱར་བའི་སྐྱོ་མ་བྱུགས་པ་སོགས་
རྩུབ་བཅོས་བྱ་དགོས་སོ། །དེ་ལྟར་བྱས་པའི་མཐུས་བད་ཚིལ་ཟད་རྗེས་ཁ་ཟས་གློད་དེ་སྣུམ་བཅོས་བྱས་པས་ཀྱང་
ཕན་པ་ཡིན་ནོ། །༨ རླུང་ནད་གཟུགས་འཁུམས་དང་། སྲ་འཐེང་། བི་ཤ་རྩེརྣམས་ལ། ར་སྣ་མཱུ་ལ་ལྔ་པའི་ཕྱེ་མ་
ལུག་མར་དུ་བསྐོལ་བའི་ཁུ་བ་ཁོང་དུ་བཏང་ནས་གསོ་བ་དང་། ཁྱད་པར་དུ་གཟུགས་འཁུམས་ལ་སྒོག་སྐྱའི་བསྡུས་
ཐང་བླུད་པ་དང་། ཆུ་ཚན་ནང་དུ་གཞུག་པ། སྦྲུམ་བཅོས་དང་དུགས་བྱ་བ། ༩སྲ་འཐེང་ལ་དུགས་དང་རུས་པའི་
ལུམས། གང་དུ་ན་སར་མེ་བཙའ་བྱ་བ། ༡༠ བི་ཤ་ཙེ་ལ་རྐང་ལག་བཞིའི་གཡས་གཡོན་གར་བབས་ཀྱི་མཐེའུ་ཆུང་
དང་། སྲིན་ལག་བར་གྱི་རྒྱབ་ཏུ་རྒྱུས་པ་དཀར་པོ་ཡོད་པ་དེ་ཁབ་སོགས་ཀྱིས་བཏེག་ལ། དེའི་འོག་ཏུ་རྒྱུས་པ་སེར་པོ་
སྣལ་མ་འདྲ་བ་ཞིག་ཡོད་པ་དེ་བཅད་པ་བྱའོ། །༡༡ གཞན་ཡང་ཅེ་སྤྱང་མགོ་དང་། ཚེར་མ་ཅན། ཁ་ལི། རྐང་པ་
བརྩེ་བ། རྐང་པ་ཚ་བ་རྣམས་ལ་གོང་དུ་བཤད་པའི་སྣུམ་བཅོས་དང་། དུགས་དང་བྱུག་པ་ཅི་རིགས་བྱ་བ་དང་། རྒྱ་
སྤོས་དགུ་པའི་སྨན་མར་བསྟེན་པ། རྩ་འཛིན་དང་ཤིང་རེངས་ལ་ཡང་སྨན་མར་འདིས་ཕན་པ་ཡིན་ནོ། །ཁྱད་པར་
ཅེ་སྤྱང་མགོ་ལ་མ་ནུ་བཞི་ཐང་། ཕྱེ་མ་སྤོས་ཁྱུང་བཅོ་ལྔའི་སྟེང་ཤིང་ཀུན་དང༌། ཛཱ་ཏི། གི་ཝཾ། གུར་གུམ། དཀར་པོ་
ཆིག་ཐུབ་རྣམས་བསྣན་པ་དང་། དངུལ་ཆུ་བཅོ་བརྒྱད་ལྟག་པ་སྤྲད་ནས་གཏོང་། དེ་རྗེས་ཕྱི་ལོང་གཉིས་ལ་གཏར་
ག་དང་། ཆུ་ཚན་གྱི་དུགས་དང་ལུམས། བདུད་རྩི་ལྔའི་ལུམས། ཨ་རུ་ཟ་བྱེད་ལྡེ་གུ་བསྟེན་པ་སོགས་བྱས་པས་ཕན་
པ་ཡིན། ༡༢ ཚེར་མ་ཅན་ཡང་དེ་དང་འདྲ་བར་བཅོས་པ་དང་། ༡༣ ཁ་ལི་ནི་གཟུགས་འཁུམས་ལྟར་བཅོས་པས་
འཐུས་ལ། ༡༤ རྐང་པ་བརྩེ་བར་དྲི་ཆུའམ་འབའ་ཆའི་དུགས་བྱ་བ་དང༌། ༡༥ རྐང་པ་ཚ་བ་ལ་ཐོག་མར་གཏར་ག་
14



བྱས་ནས་རྗེས་སུ་རྩ་ལྟོ་སྦྱངས་ལ་སྣུམ་བཅོས་བྱའོ། །(རྩ་འཛིན་དང་གཞོག་ཕྱེད་སྐམ་པ། ལུས་ཀུན་སྐམ་པ། ཤིང་
རེངས་བཅས་རང་རང་རིགས་འདྲའི་བཅོས་ཐབས་སྦྱར་ཏེ་བཅོས་ཤེས་པར་བྱའོ། །）
༢ རླུང་ནད་གནས་ཀྱི་སྒོ་ནས་བཅོས་པར། རླུང་པགས་ལ་གྲིམས་ཤིང་ཤ་ལ་རྒྱས་པ་དེར་ཀྱི་ལྕེའི་རྩ་བ་
དང་། རི་ཤོ མྱང་རྩི་སྤྲས་བཅས་ཀྱི་བྱེ་མ་ཞོ་ལ་སྦྱར་བའི་ཚན་ཞོའི་བྱུག་པ་བྱ་བ་དང་། འབྲུམ་ཕྲན་དམར་པོ་བྱུང་ན་
སྨན་ཆེན་ཞོ་ཁུ་ལ་སྦྱར་བ་བྱུགས་པ། འབྲུམ་ཆུང་སེར་པོ་བྱེ་མ་འདྲ་བ་བྱུང་བ་སོགས་ལ་སྒ་ཏིག་དང་། སྔོ་ལྕགས་ཀྱུ།
སེང་ལྡེང་། སྤོས་དཀར། ཀྱི་ལྕེ་དཀར་པོ་བཅོས་ཆུར་སྦྱར་བ་བྱུགས་པ། ཡང་རླུང་འཇོམས་ཀྱི་སྨན་མར་དང་བསྲེས་
པས་བསྐུ་མཉེ་བྱེད་པ། འབའ་ཆས་དུགས་བྱ་བ། ཁོང་དུ་སྤོས་ཁྱུང་བཅོ་བརྒྱད་གཏོང་བ། གང་ཉེའི་རྩ་ལ་གཏར་ག་
བྱེད་པ་བཅས་དང་། ཚིལ་ལ་རླུང་ཞུགས་པ་དེར་བརླ་རེངས་ལྟར་རྩུབ་བཅོས་བྱ་བ་དང་། རླུང་རུས་པ་དང་རྐང་ལ་
ཞུགས་པ་ལ་སྣུམ་འཆོས་དང་དུགས་ཀྱིས་གསོ་བ་དང་། སྣུམ་ཆེན་བཞི་ཁོང་དུ་གཏོང་བ་དང་ཕྱི་ནས་བྱུགས་པ།
འཇམ་རྩི་གཏོང་བ་སོགས་ཀྱིས་བཅོས་དགོས་ཏེ། གཡུ་ཐོག་ཆེན་པོས། རུས་པ་རྐང་ལ་གནས་པ་ལ། །ཕྱི་དང་ནང་
ནས་སྣུམ་གྱིས་གསོ། །ཞེས་བཤད་པ་ལྟར་རོ། །བཅུད་ལ་རླུང་ཞུགས་ཚེ་ཕོ་ལ་ད་བྱིད་སྐྱིན་གོར་དང་། འཇམ་རྩི་
གཏོང་བ། རྒོད་མའི་འོ་མ་བསྟེན་པ་བཅས་དང་། བུད་མེད་ལ་ཆང་དང་མར་བསྐོལ་བའི་སྣུམ་འཆོས་བསྟེན་པ་
བཅས་མདོར་ན་རོ་ཙ་གསོ་བའི་སྨན་མར་སོགས་འོག་ནས་འབྱུང་བ་ལྟར་གྱིས་བཅོས་པ་དང་། །རྒྱུས་པ་དང་
ཚིགས། རྩ་རྣམས་སུ་རླུང་ཞུགས་པ་ལ་ཕན་བྱེད་ནོར་བུའི་སྦྱོར་བ་དང་། སེར་སྦྱོར་ནོར་བུའི་སྦྱོར་བ་གཉིས་ལྟག་པ་
སྤྲད་པ་དང་། སྣུམ་འཆོས་དང་། ལུམས། དུགས་བཅས་ཀྱིས་བཅོས་དགོས། ཆུ་བར་རླུང་ཞུགས་པ་ལ་མོན་སྲན་
གྲེའུ་དང་། རྒྱམ་ཚྭ། ཏིལ་མར་རྣམས་དང་བསྐོལ་བའི་ཁུ་བ་བྱུགས་པ་དང་། བདུད་རྩི་ལྔའི་ལུམས་སུ་གཞུག་ནས་
བཅོས་དགོས། རླུང་ཁྲག་ལ་ཞུགས་ཚེ་དེར་དང་པོ་སྣུམ་འཆོས་དང་སྲན་མའི་དུགས་བྱ་ཞིང་། དེ་རྗེས་དྲེག་ནད་
གསོ་བ་ལྟར་གང་བབས་ཀྱི་རྩ་གཏར་བ་དང་། དེས་ཡན་ལག་ལ་ན་ཟུག་གི་ཚོར་བ་མེད་པར་གྱུར་པ་ན་ཁྱིམ་བྱའི་
བྲུན་དང་། རྒྱམ་ཚྭ་གཉིས་ཏིལ་མར་ལ་སྦྱར་ནས་བྱུགས་ཏེ་བཅོས་དགོས། སྙིང་ལ་རླུང་ཞུགས་པ་ལ་གོ་སྙོད་གསུམ་
ཐང་དང་ཤིང་ཀུན་གསུམ་ཐང་བཏང་ལ། ཕྱེ་མ་ཨ་གར་ཉི་ཤུ་དང་ཨ་གར་བཅུ་གཅིག་ར་ཡི་འོ་མས་འཕུལ་བ་གང་
རིགས་བྱེད། སྙིང་རླུང་མཁལ་མར་བབས་པ་ལ་དོང་གྲ་བསྣན་པའི་སེ་འབྲུ་ལྔ་པ་དང་། སྟོད་ཀྱི་བད་རླུང་སྙིང་སྐྲན་ལ་
རླུང་སེལ་སེ་འབྲུ་བརྒྱད་པ་དང་། ཞོ་ཤའི་སྨན་མར། བཙན་དུག་གི་སྨན་མར་བཏང་ན་ལེགས་ཤིང་། དཔྱད་དུ་
ཚིགས་པ་དྲུག་བདུན་དང༌། དཀར་ནག་མཚམས། བྱ་རོག་མིག་རྣམས་སུ་མེ་ཡིས་བསྲེག་གོ །
ཀོང་སྤྲུལ་ཟིན་ཏིག་ལས། སྙིང་རླུང་ཚིག་པ་ཟ། དོན་མེད་པར་སེམས་སྡུག གཉིད་ཡེར་བའི་རིགས་ལ་
15



གདོན་རྒྱབ་མེད་པ་ཆེར་མེད་ཀྱང་། ཞུད་ཚེ་ཆུང་ཡོད་པས། གདོན་ཆེན་རིགས་ལ་རིམ་གྲོ་གཙོར་བྱེད་དགོས།
གཟེར་ཆེ་ན་འབྲོང་རྩེ་ཨར་བརྒྱད་ཀྱིས་ཟུག་གཅོག རྒྱུན་སྨན་ལ་ཨ་གར་ཉི་ཤུ་སོགས་ཨ་གར་རིགས་གང་འོས་དང་།
ཁྱད་པར་རྒྱུད་ཀྱི་སྲོག་འཛིན་བརྒྱད་པ། བྱེ་རིང་སེམས་ཀྱི་བདེ་སྐྱིད། བི་མ་ལ། སྲོག་རླུང་འཇོམས་རྡོར། རྡོ་རྗེ་རབ་
འབྱམས་རྣམས་མྱོས་ཁུའམ་རུས་ཁུ་གང་རུང་གིས་འཕུལ། ཡང་། ཨར་ནག ཛཱ་ཏི། སྙིང་ཞོ་ཤ རུ་རྟ་སྤོས་དཀར། ཤ་
ཆེན་བཅས་ཨར་ནག་དྲུག་སྦྱོར་སྙིང་རླུང་སྤྱི་ལ་ཕན། སྨན་དང་ཟས་སྤྱོད་བསིལ་གྱི་རིགས་འགྲོ་མི་རུང་། ཟླ་བ་
གསུམ་བཞི་སོང་ནས་བཙན་དུག་སྨན་མར་བསྟེན་པ་ལེགས་ཀྱང་ཤེས་རབ་ཅན་ལ་གནོད་གསུངས། རིམ་གྱིས་ཇེ་
དྭངས་སོང་ན་རྗེས་གཅོད་ནུ་གསང་ཁ་བཞི། དཀར་ནག་མཚམས། ཚིགས་པ་དྲུག་བདུན་རྣམས་མེ་བཙས་བསྡམ་
དགོས་ཀྱང་ཧ་ཅང་བསྲེགས་སྔ་མི་རུང་། མ་ཐུབ་རྐང་མཐིལ་རྒྱུ་རྩ་གཏར། རྒྱལ་གདོན་དང་བསྡོངས་ན་ཁྱུང་སྟེང་ཛཱ་
ཏི་བསྣན་པ་གསང་ནས་གཏོང་བ་དང་། གྲི་སྙིང་ཚད་ལྡན་མ་ཚོར་བར་སྦྱིན་པ་ཟབ། ཅེས་སོ། །
གློ་བར་རླུང་ཞུགས་པ་ལ་སྟར་བུ་ལྔ་པ་གཏོང་བ་དང་། ཡང་ན་སུག་སྨེལ་བཞི་པ་རྒུན་ཆང་ངམ་ཆང་སེར་གྱིས་
འཕུལ་བ་དང་
། ཝ་གློ་བདུན་སྦྱོར་བ་འོས་འཕུལ་བ་སོགས་གང་རིགས་བྱ་བ་དང་། ཁྱད་པར་བད་རླུང་གློ་ནད་ཅན་
ལ་སེ་འབྲུ་བཅུ་གཅིག་པ་ཆང་སེར་རྩེ་འཇམ་གྱིས་དབུལ་བ་དང་། སུར་ཕུག་སྨན་མར་བསྟེན་ཞིང་། དཔྱད་དུ་ཚིགས་
པ་བཞི་པ་དང༌། ལྔ་པ། བྱ་རོག་མིག སྐེ་སྟོང་རྣམས་བསྲེག་གོ ། །
ཀོང་སྤྲུལ་ཟིན་ཏིག་ལས། ཆམས་གཞུག་ལྟ་བུར་དགོང་མོ་ཤིན་ཏུ་ལུ་བའི་གློ་རླུང་ལ། མན་རྒྱུད་ཀྱི་བསིལ་
བཅུད་དགུ་པ། འབྲས་གསུམ་བདུན་པ་རྣམས་དང་། དྲང་སྲོང་ཨར་བརྒྱད་བདུན་ཐང་བསྲེས་པའི་བཅོ་ལྔ་ཚང་
ངམ་རུས་ཁུས་འཕུལ་བ་ཟབ། ཡུན་རིང་ན་ཚིག་པ་བཞི་ལྔར་མེ་བཙའ་གདབ། གློ་ཡུལ་ལ་དགོང་མོར་མར་དཀར་
བྱུགས། ཞེས་སོ། །
མཆིན་རླུང་ལ་བྲག་ཞུན་དང་། གུར་གུམ། ཨ་རུ་བཅས་སྦྱར་བའི་ལྡེ་གུ་གཏོང་བ་དང་། ཕྱེ་མ་མཆིན་པའི་སེ་
འབྲུ་བརྒྱད་པ་དང་། མཆིན་སྐམ་ཕྱེ་མའི་སྨན་མར་ལ་ཁ་རུ་ཚྭ་དང་གུར་གུམ་ཁ་ཚར་བཏབ་པ། བྲག་ཞུན་སྨན་མར།
འབྲི་རྐང་སྨན་མར་བཅས་བཏང་ཞིང༌། རུས་པའི་རླངས་ལུམས་བྱ་བ་དང་། དཔྱད་དུ་ཚིགས་པ་དགུ་པ་དང་རྩིབ་
སྟེང་མེ་ཡིས་བསྲེག་གོ ། མཆེར་རླུང་ལ་ཀ་ཀོ་ལ་དྲུག་པ་དང་། གྲང་རླུང་སེལ་བའི་སེ་འབྲུ་བརྒྱད་པ་བསྟེན། ཚ་བ་
གསུམ་གྱི་ཕྱེ་མ་ཞུན་མར་སྦྱར་བ་དང་ཨ་རུའི་ལྡེ་གུ་སོགས་གཏོང་། དཔྱད་དུ་ཚིགས་པ་བཅུ་གཅིག་པ་བསྲེག་གོ །
མཁལ་རླུང་ལ་རུས་སྣའི་ཁུ་བ་བུ་རམ་དང་སྦྱར་བའི་བསྡུས་ཁུ་གཏོང་བ་དང་། སུ་མི་ཉི་མའི་དཀྱིལ་འཁོར་བསྟེན་པ།
མཁལ་རླུང་སེལ་བའི་སེ་འབྲུ་བརྒྱད་པ་རྒོད་འོས་འཕུལ་ཞིང་། ཡང་ན་སུག་སྨེལ་བཅུ་པའི་སྟེང་ཛཱ་ཏི་དང་སྲམ་ཤ་



བསྣན་པ་ཆང་གིས་དབུལ། མཁལ་རླུང་མཁལ་འགྲམས་ཀྱི་གཉེན་པོར་རྩ་ཐག་བཅུ་དྲུག་གཏོང་བ་དང་། དེ་བཞིན་
བུར་ཆང་། གཟེ་ཆང་། ཟན་ཆང་གང་རུང་དང་། རྩ་བ་ལྔའི་སྨན་མར་བཏང་ཞིང་། དཔྱད་དུ་ཚིགས་པ་བཅུ་བཞི་པ་
མེ་ཡིས་བསྲེག་གོ ། ཟས་དང་མ་ཞུ་བའི་གནས་ལ་ཞུགས་པའི་ཕོ་རླུང་ལ་ལུག་ཤའི་ཚོ་ཁུ་སྤྱོད་བྲན་དང་། ཆང་བསྐོལ་
བཏུང་བ། མེ་དྲོད་སྐྱེད་པའི་ཐབས་སུ་ལན་ཚྭ་དང་སྒ་ལ་སོགས་པའི་ཟས་བསྟེན་པ་དང་། རྒྱམ་ཚྭའི་ཚིག་ཐང་བཏང་
ཞིང་དྭངས་མ་གནས་འཇོག་དང་དོང་གྲ་བསྣན་པའི་སེ་འབྲུལྔ་པ་གང་རུང་། སེ་འབྲུ་བཅུ་བཞི། ཡང་ན་སེ་འབྲུ་བཅུ་
པ་སོགས་གང་རིགས་གཏོང་། སྦོས་པའི་རིགས་ལ་ཤིང་ཀུན་བརྒྱད་པ་ཕན་ཆེ་ཞིང་། སྦོས་པ་ཚབས་ཆེ་བ་ན་བྱི་ཏང་
ཀ་དང་གོ་ཐལ་བསྣན་པ་ཟབ། ཁྱད་པར་དུ་རླུང་ལ་སེ་འབྲུ་བརྒྱད་པ་སོགས་དྲོད་སྨན་བཏང་ལ་འཇམ་རྩི་བྱ་བ་ལས་
བཅོས་གཞན་གོང་དང་འདྲ་ལ་བུར་ཆང་བསྟེན་པ་གནད་ཆེ། དཔྱད་དུ་ཕོ་བའི་དཀྱིལ་གསང་དང་ཚིགས་པ་བཅུ་
གསུམ་པ་བསྲེག་པ་དང་། རྒྱུ་རླུང་ལ་ཚིགས་པ་བཅུ་བདུན་དང་། རྒྱུ་མའི་གསང་དྲུག་བསྲེག་གོ་ཞུ་གནས་ལོང་ལ་
རླུང་ཞུགས་པར་སེ་འབྲུ་བདུན་པ་བུ་རམ་དང་སྦྱར་པ་དང་། སེ་འབྲུ་བཅུ་གསུམ་པ། ཤིང་ཀུན་ལྔ་པ། ཞོ་ཤའི་བཅུད་
དང་སྦྱར་བ་རྣམས་བསྟེན་པ་དང་། སྒོག་སྐུའི་སྨན་མར་དང་། སླེ་ཏྲེས་དགུ་པའི་འཇམ་རྩི་གཏོང་། དཔྱད་དུ་ཚིགས་
པ་བཅུ་དྲུག་པ་དང་ལོང་ཕུགས་ཀྱི་གསང་གཉིས་བསྲེག་གོ །མཁྲིས་རླུང་ལ་རྒོད་མ་ཁ་གསུམ་པ་སྟེ་གསེར་མེ། ཏིག་
ཏ། རྒྱམ་ཚྭ་བཅས་པས་མེ་དྲོད་བསྐྱེད་ལ། གསེར་མདོག་ལྔ་པ་དང་། གར་ནག་བཅུ་པ་གང་རིགས་གཏོང་བ་དང་།
གཙོ་བོ་སྤྱིའི་བཤལ་གྱི་སྟེང་དུ་རྒྱུ་ཏིག་དང་། གསེར་མེ། དུག་ཉུང་བསྣན་པས་སྦྱངས་པ་དང་། དཔྱད་དུ་མཁྲིས་པའི་
རང་གསང་ཚིགས་པ་གཉིས་པ་མི་ཡིས་བསྲེག་གོ། །མངལ་དུ་རླུང་ཞུགས་པ་འོག་ཏུ་མོ་ནད་ཀྱི་སྐབས་ནས་རྒྱས་པར་
བཤད་པས་འདིར་མ་སྤྲོས་སོ། །བཤང་བར་རླུང་ཞུགས་པས་རྟག་སྐམ་ལ། དནྡའི་མར་དང་སྦྱར་བའི་འཇམ་རྩི་
དང་། ནི་རུ་ཧས་བསུ་བ། སྒྲ་དང་བཅས་ཏེ་འཁྲུ་བ་ལ་སེ་འབྲུ་བརྒྱད་པ་གཏོང་། དཔྱད་དུ་ཐུར་སེལ་གྱི་གསང་སོགས་
ལ་མེ་བཙའ་གདབ་བོ། །ལྒང་པར་རླུང་ཞུགས་པ་ལ་སེར་པོ་བཞི་སྦྱོར་དང་། གཟེ་མ་ལྔ་དང་གཟེ་ཆང་བཅས་
གཏོང་། ཕྱིང་བ་སྣུམ་ལྡན་གྱི་དུགས་དང་གཅན་གཟན་གྱི་སྤུ་དུ་གས་བྱ། དཔྱད་དུ་ཚིགས་པ་བཅོ་བརྒྱད་པ་དང་
མདུན་གྱི་སྒང་གསང་བསྲེག །མགོ་རླུང་ལ་ལུག་མགོའི་གདུས་ཁུར་ཤིང་ཀུན་དང་། ས། རྒྱམ་ཚྭ་བཏབ་སྟེ་གཏོང་བ་
དང༌། ཕྱེ་མ་ཤིང་ཀུན་ལྔ་པ་དང་། སྒ་སྐྱ་དྲུག་པ་རིམ་བཞིན་རུས་ཁུའམ་གར་ཆང་གིས་འཕུལ། ཡང་ནད་ཚབས་ཆེ་
ན་ཛཱ་ཏི་བཅུ་བཞི་དང་། ཚངས་པའི་དབུལ་སྦྱོར་ཆེན་མོ་གང་རུང་གཏོང་། ཁྱད་པར་མགོ་རླུང་མཁྲིས་ལྡན་ལ་ཏིག་
ཏ་བཅུ་བདུན། བད་རླུང་མགོ་འཁོར་ལ་ལུག་ཀླད་རིལ་བུ་སོགས་གཏོང་
། འདི་ཀུན་ལ་འབྲས་གསུམ་གྱི་སྨན་མར་
གཏོང་བ་ལས་སྣུམ་ལྡན་ལུས་ལ་བསྐུ་བར་མི་བྱ་ཞིང་། ཏིལ་མར་གྱིས་བྱུགས་ལ། དྲོས་བསྐོན་པ་ཡིན། དཔྱད་དུ་སྤྱི་



གཙུག་དང་མཚོག་གསང་ལ་དུགས་བྱ་བ་དང་། རྗེས་སུ་སྡུད་སྒོ་དང་། དེའི་གཡས་གཡོན་གཉིས། མཚོག་གསང་།
སྤྱི་གཙུག་སྟེ་ལྔ་ལ་མེ་བཙའ་གདབ། མིག་ལ་རླུང་ཞུགས་ནས་མཆི་མ་མང་བར་ཚོད་རིགས་དང་ར་ཤ་སོགས་བསིལ་
བའི་རིགས་བསྟེན་ཞིང་། རྗེས་ལ་ཆང་བཏང་ནས་གསོ་བ་དང་། སྨན་དུ་སླེ་ཏྲིས་བསྐོལ་ཐང་དྲོན་མོ་བླུད། རླུང་གིས་
རབ་རིབ་ཅན་ལ་འབྲས་གསུམ་སྨན་མར་གཏོང་བ། ཕྱི་ནས་ཞུ་མཁན་བཙོས་པའི་རླངས་དུགས་སོགས་བྱ། སྣར་
རླུང་ཞུགས་པར་སྣ་སྨན་འཇམ་པོ་བསྟེན་པ་དང་། དྲི་བཟང་བཅུ་གཉིས་སྣར་འཐེན་དུ་བཅུག་པས་རླུང་ཁྲག་
འཁྲུགས་ནས་སྣ་འགགས་པ་སོགས་ལ་ཕན་ནོ། །ལུས་ཀུན་ལ་རླུང་ཞུགས་པ་ན་གོང་དུ་བཤད་པའི་རླུང་ནད་སྤྱི་
བཅོས་ཀྱིས་འཐུས་ཤིང་། ཁྱད་པར་དུ་བཅུད་འདུས་སྨན་མར་དང་། སྒོག་སྐྱའི་སྨན་མར། བཙན་དུག་སྨན་མར།
འབྲས་གསུམ་སྨན་མར། རྩ་བ་ལྔའི་སྨན་མར་བཟའ་བ་དང་། དེ་དག་གིས་ལུས་ཀུན་ལ་བྱུགས་པ་དང་འཇམ་རྩི་
བཏང་བ་སོགས་སྣུམ་བཅུད་དང་དྲོད་ཀྱིས་མི་སེལ་བའི་རླུང་གཞན་མེད་དོ། །རྩུབ་པའི་དཔྱད་དུ་སྤྱི་བོའི་ཚངས་
བུག་དང་། ལྟག་པའི་སྡུད་སྒོ། ཨན་སྟོང་། ཚིགས་པ་དྲུག་པ་རྣམས་བསྲེག ཁྱད་པར་དུ་ལུས་ཡང་ཞིང་དྲན་པ་མི་
གསལ་ན་ཚིགས་པ་དྲུག་པ་དང་བཅུ་གསུམ་པ་བསྲེག་པ་དང་། ཡང་ཤེས་པ་ཡང་ཤིང་མི་གསལ་བ་ལ་དཀར་ནག་
མཚམས་བསྲེག དབང་པོ་མི་གསལ་བ་ལ་མུར་གོང་འཕར་རྩ་དང་། རྣ་བ་འུར་བར་རྣ་མདུན་འཕར་རྩ། ཁ་མིག་ཡོ་
བར་ཁ་འགྲམ་ཚོན་རེའི་འཕར་རྩ་མུར་གོང་འཕར་རྩ་རྣམས་བསྲེག གཞོགས་གཅིག་ཉམས་པར་ཚིགས་པ་དང་པོ་
ནས་ཚོན་རེ་བསྲེག དྲི་ཆུ་སྲི་བའམ་རླགས་ན་ཚིགས་པ་བཅོ་བརྒྱད་པ་དང་། འཁྲུ་བ་འབྱམས་ནས་མ་ཆོད་པར་
ཚིགས་པ་བཅུ་དྲུག་པ་དང་བཅོ་བརྒྱད་པ་རྣམས་བསྲེག་གོ །
ཀོང་སྤྲུལ་ཟིན་ཏིག་ལས། བད་རླུང་འདྲེས་པས་མགོ་བོ་འཁོར། ཞེན་པ་མི་བདེ་སྟོང་སྐྱུག་བྱེད་པ་ལ་རྒྱུད་ཀྱི་
ཨར་བརྒྱད་དང་བདུད་རྩི་སུམ་སྦྱོར་སྦྱར་བའམ། དེ་སྟེང་ཙན་དཀར་དང་བ་ཤ་ཀ་སྦྱར་བའི་བདུད་རྩི་བཅུ་གསུམ།
བདུད་རྩི་སུམ་སྦྱོར་སྟེང་སེ་བའི་མེ་ཏོག་བུངས་མཉམ་བསྣན་པའི་རིལ་དཀར་པད་སྡོང་། ཡང་ན་སུམ་སྦྱོར་སྟེང་མ་
ནུའི་བུངས་མཉམ་གྱི་ཨ་རུ་སྐྱུ་རུ། དེ་ལྔ་དང་བུངས་མཉམ་སེ་མེ་བསྣན་པས་ཕན་པ་མྱོང་གྲུབ། ཛཱ་ཏི་ཉེར་ལྔ། ཨ་
གར་སོ་ལྔའང་འཕྲོད། ཁྱད་པར་བྱེ་རིང་ལུག་ཀླད་རིལ་བུ་ཡོད་ན་ཟབ་པས་རིལ་བུ་མར་ཁུ་གྲུངས་པར་བཏབ། སྒྲོལ་
མ་ཚར་གཉིས་ཀྱི་ཡུན་ཏུ་བཙོས་ནས་བཏང་། ལྟག་པའི་སྡུད་སྒོ། མཚོག་གསང་། རྣ་རྩེའི་དབུས་དྲང་པོ་ནས་སོར་
རེ་རེ་གཞལ་བ་སྟེ་མགོའི་རྒྱ་བཞི་དང་སྤྱི་གཙུག་ལ་ཚུག་གམ་མེ་བཙའ་གདབ། དེ་དག་ལ་ཕྱེ་འཕུར་བྱུགས་པས་ཀྱང་
གནས་སྐབས་ཙམ་ཕན་ཅིང་ཐུབ་དཀའ་ན་རྫ་མའི་འཕྲུལ་འཁོར་བྱ། རླུང་རྐྱང་གིས་མགོ་འཁོར་ཞིང་ནག་ཐོམ་དང་
ཟི་ཆོམ་བྱེད། རྣ་བ་འུར་ཏིང་གྲགས་པ་སོགས་ལ་སྨན་གོང་གསལ་རྣམས་དང་། ལུག་མགོ་ལོ་གསུམ་ལོན་པ་སོགས་



རྙིང་པའི་རུས་ཐང་ཁ་ཚར་ཅན་ཞག་ཤས་བསྟེན་རྗེས། སྣ་རྩེ་ནས་རང་སོར་བཅུ་གཉིས་གྱེན་དུ་གཞལ་མཚམས་
མཆོག་གསང་དང་། སྤྱི་གཙུག་གི་སྐྲ་འཁྱིལ་དབུས་གཙུག་གསང་བཅས་གཉིས། ལྟག་རུས་འབུར་པོའི་གཤམ་སྣེ་
འགའ་ཞིག་ལ་ཀློང་ཙམ་ཡོད་པ་ལྟག་པའི་སྡུད་སྒོ་ཟེར་བ་བཅས་གསུམ་དུ་ལུས་བསྲུང་བའི་དབུས་དྲང་པོར་ཚུག་
གམ་མེ་བཙའ་གདབ། འདི་རྣམས་ལ་རླུང་སློང་བས་གཏར་ཁ་མི་རུང་ངོ། ཞེས་སོ། །
རླུང་ཁྲག་པུས་མོར་བབས་པ་ཅེ་སྤྱང་མགོ་དང་གཉན་གྱི་སྐྲངས་རྒོད་ནོར་སོ་ཚེ་བས། གཉན་ལ་བ་སྤུའི་ཁུང་
བུ་མི་མངོན། རླུང་སྐྲངས་ལ་མངོན་ཞིང་། ཚ་དྲོད་ཆེ་ཡང་སྐྲངས་མདོག་སྐུ། སྐར་ཆུས་རེག་བྱ་ཉམས་པར་བྲན་པས་
གཉན་སྐྲངས་ཡིན་ན་གཟེར་ཞི་འགྲོ དེ་ལ་གཉན་བཅོས་བྱ། རླུང་སྐྲངས་ཡིན་ན་ཕྱུར་འོང་བས། ཚྭ་སྒོག་སྐྱ་མར་
དཀར། རྩམ་པ་བཅས་ཕྱེ་བོལ་བྱས་ནས་དྲིལ་ཕྱིས་དང་འབྱར་ནན་བྱས་པས་ཞིའོ། །ཁོང་སྨན་སྤོས་དཀར་བཅུ་པ་
དང་ཨར་བརྒྱད་སོགས་བསྡེབས་པའམ་ལྟག་སྤྲོད་དུ་བཏང་། ཞེས་དང་། །
དེའུ་དམར་རླུང་བཅོས་ཕན་བདེའི་དོ་ཤལ་ལས། ཅེ་སྤྱང་མགོ་ཞེས་རླུང་ཁྲག་པུས་མོར་བབས། །པུས་མོ་
སྐྲངས་པས་ཅེ་སྤྱང་མགོ་དང་མཚུངས། །སྐྲངས་མདོག་སྐུ་གསོབ་པ་སྤུའི་ཁུང་བུ་མངོན། །གྱེན་ཐུར་མི་ཕེབས་
བརྐྱང་བསྐུམ་ཤིན་ཏུ་དཀའ། །འགའ་ཞིག་གདོང་བོལ་ངར་ཚིགས་སྐྲངས་པ་དང་། །སྐྱངས་མདོག་དམར་ཁྲ་
འབྱུང་བའང་སྲིད་པ་ཙམ། །རྩ་ནི་སྟོང་ཡང་མྱུར་བར་འཕར་བ་དང་། །ཆུ་མདོག་དཀར་དང་དམར་སེར་ལྦུ་
སངས་སྐྱེན། །ཡང་ན་ཆུ་མདོག་ལྗང་ལ་ལྷུ་གསོབ་འབྱུང་། །འདི་དག་གཉན་གྱི་སྐྲངས་དང་ནོར་ཉེན་ཆེ། །
བརྟག་ཐབས་སྐར་ཆུས་ན་སར་སྦྲིད་པར་བྲན། །གཉན་ཡིན་གཟེར་ཞི་རླུང་ཡིན་ཕྱུར་བས་འབྱེད། །ཅེས་སོ། །
༣ ནང་ཚེགས་ཀྱི་རླུང་ལྔའི་སྒོས་བཅོས་ནི། སྲོག་འཛིན་གྱི་རླུང་ནད་གསོ་བར་ཟས་སུ་ཤ་ཆང་འབྲི་མར་བུ་
རམ་སོགས་བསྟེན་པ་དང་། བཅུད་མེད་ཡང་རྩུབ་ཀྱི་ཁ་ཟས་རྣམས་སྤང་དགོས། དང་པོ་སྒ་དང་། ཛཱ་ཏི། ཤིང་ཀུན།
ཁ་རུ་ཚྭ། གོ་སྙོད། ལི་ཤི། དྲོད་སྨན། རུས་བཅུད་གསུམ་བཅས་གར་ཁང་དུ་གདུས་པའི་ཐང་ཐོ་རེངས་སུ་གཏོང་བ་
དང་། སྲོག་རླུང་སྤྱི་ལ་སྲོག་འཛིན་བཅུ་གཅིག ཨ་གར་བཅུ་གཅིག སྲོག་འཛིན་དགུ་པ། ཨ་གར་བཞི་པ་སོགས་གང་
རུང་དང་། ཅུང་ཟད་སྟོབས་ཆེ་བར་ལི་ཤི་བཅོ་ལྔ་། སྲོག་སྟེར་ཆེན་མོ། ལི་ཤི་བཅུ་བདུན། ཛཱ་ཏི་ཉེར་དགུ ཛཱ་ཏི་ཉེར་
ལྔ་རྣམས་གང་རིགས་གཏོང་བ་དང་། ཚབས་ཆེ་བའི་ནད་ལ་རྒྱུད་རིགས་ཉེར་གཅིག་དང་། བི་མ་ལའི་སྦྱོར་བ། སྲོག་
རླུང་འཇོམས་རྡོར། སེམས་ཀྱི་བདེ་སྐྱིད། གོ་ཡུ་བཅུ་གསུམ་ཁ་ཚར་ཅན་རྣམས་གང་བདེར་གཏོང་། སྙིང་རླུང་སྟོད་
དུ་འཚངས་པ་མྱུར་དུ་ཞི་བྱེད་ལ་སྐབས་དང་སྐབས་སུ་རྣམ་ཤེས་སོར་འཇུག་གཏོང་བ་དང་། སྨན་མར་དགེ་བ་ཆེན་
མོ་བསྟེན་པ་དང་ཏིལ་མར་བུ་རམ་སྦྱར་བས་བསྐུ་མཉེ་བྱ་ཞིང་། ཤིང་མངར་དང༌། སྤོས་དཀར། ཨ་རུ། སྤང་སྤོས་



རྣམས་ཐུན་རེ་ཆ་མཉམ་དུ་སྦྱར་བའི་དུད་པས་བདུག དཔྱད་དུ་རླུང་གསང་གཙོ་ཆེ་བ་ཨན་སྟོ་ཚིགས་པ་དང་པོ་
དང་། སྤྱི་བོ། སྐེ་སྟོང་གསུམ་དུ་མེ་བཙའ་གདབ། གྱེན་རྒྱུའི་རླུང་ནད་ལ་རུས་བཅུད་གསུམ་གྱི་ཐང་བཏང་ལ། དེ་
རྗེས་ཨ་གར་བཅུ་གཉིས་དང་ཨ་གར་བཅུ་བདུན་གང་རུང་གཏོང་བ་དང་། ཁྱད་པར་རོ་སྟོད་དང་མགོ་བོ་མི་བདེ་
བར་རུ་རྟ་ལྔ་པ་དང་། སྟོད་དུ་གཟེར་ཤས་ཆེ་བ་ལ་གོང་གསལ་སྲོག་སྟེར་ཆེན་མོ་བཏང་བས་ཕན། གྱེན་རྒྱུའི་རླུང་
ནད་ངག་རྩར་ཞུགས་ཏེ་སྨྲ་བ་ཉམས་པའི་རིགས་ལ་ལྐུགས་པ་ཁ་འབྱེད་གཏོང་བ་དང་། ཡང་ན་ཁུ་ཚུར་འབུམ་གྱི་
མན་ངག་ལི་ཤི་ཉི་ཤུ་པ་གཏོང་། གྱེན་རྒྱུས་དབུགས་མི་བདེ་བའི་ནད་ལ་ལི་ཤི་བཅུ་གཅིག་པ་མ་ནུ་བཞི་ཐང་གིས་
དབུལ: གཞན་ཡང་གྱེན་རྒྱུའི་རླུང་འདི་ལ་འབྲས་གསུམ་གྱི་སྨན་མར་གཏོང་བ་དང་། བྲང་དང་མགོ་བོའི་སྡུད་སྒོ་
བཞི་རྣམས་སུ་ཞུན་མར་དང་རྐང་མར་སྦྱར་བ་འཇམ་པོས་བསྐུ་མཉེ་དང་བདུག་པ་བྱ། དཔྱད་དུ་སྐེ་སྟོང་། དཀར་
ནག་མཚམས་དང་མགོ་བོའི་སྡུད་སྒོ་སྟེ་གསང་གསུམ་ལ་མེ་བཙའ་བྱ། ཁྱབ་བྱེད་ཀྱི་རླུང་ནད་ལ་ཟས་སུ་ལོ་ཤའི་སྡོར་
ལྡན་གྱི་ཐུག་པ་བསྟེན་པ་དང་། སྨན་དུ་སྒ་རྒོད་བཞི་པ་དང་། གོང་གསལ་ཤིང་ཀུན་ཉེར་ལྔ། ཨ་གར་ཉི་ཤུ། ཨ་གར་
ཉེར་ལྔ། ཨ་གར་སོ་ལྔ་སོགས་གང་རུང་གཏོང་། ནད་སྟོབས་ཆེ་བ་ལ་ཤིང་ཀུན་བཅུ་བཞི་བཏང་བའམ་སེ་འབྲུ་བརྒྱད་
པར་ཛཱ་ཏི་དང་། ལི་ཤི བུར་དཀར་བཅས་བསྣན་ཏེ་ནངས་པར་ཟས་ཀྱི་མཐའ་ལ་བྱིན་པ་མཆོག་ཏུ་བཟང་། ཛཱ་ཏི་
དང་། སྙིང་ཞོ་ཤའི་སྨན་མར་བཟའ་ཞིང་ལུས་ཀུན་ལ་བྱུགས་པ་དང་། དེ་རྗེས་བུར་རྙིང་གི་ཁུ་བས་བསིངས་པའི་
ཚང་བསྟེན་ན་ཕན་པ་ཡིན་ནོ། །མཉམ་གནས་ཀྱི་རླུང་གསོ་བར་དྲོ་ལ་སྣུམ་པའི་ཟས་བསྟེན་པ་དང་། སྨན་སེ་འབྲུ་
ཅུར་ནིས་དང་
། བྱང་ལུགས་སེ་འབྲུ་བཅུ་གསུམ། དྭངས་མ་གནས་འཇོག སེ་འབྲུ་བཞི་པ། བརྒྱད་པ། དགུ་པ་
རྣམས་དང་། ཨར་ནག་བརྒྱད་པའི་སྟེང་དུ་སེ་འབྲུ་དང་བཅའ་སྒ་བསྣན་པ་སོགས་གང་རིགས་གཏོང་། རྒྱུན་དུ་
བསྟེན་དགོས་ཚེ་འཇུ་བྱེད་ཉི་མའི་དཀྱིལ་འཁོར་གཏོང་བ་དང༌། མཚོག་མ་སྣུམ་གྱིས་བྱུགས་ཤིང་མདུན་རྒྱབ་དང་
ཁྱད་པར་དུ་ཕོ་བ་ལ་ལན་ཚྭས་དུགས་བྱ། དཔྱད་དུ་ཚིགས་པ་བཅུ་གསུམ་པ་དང་། ཕོ་བའི་མེ་ཉམས་ཀྱི་གསང་
རྣམས་བསྲེག་གོ ། ཐུར་སེལ་གྱི་རླུང་ག་སོ་བར་ཁ་ཟས་དྲོད་བཅུད་ཅན་བསྟེན་པ་དང་། སྨན་ལ་ཤིང་ཀུན་བརྒྱད་པ་
བཏང་ཞིང་གལ་ཏེ་སྦོས་བརྒྱངས་ཡོད་ན་དེ་སྟེང་བྱི་ཏང་ཀ་དང་གོ་ཐལ་བསྣན་པ་བསྟེན་པའམ། ཡང་ན་ཤིང་ཀུན་
བརྒྱད་པ་དང་ཞི་དྲུག་གཏོང་། ཐུར་སེལ་གྱི་རླུང་ལོག་སྟེ་གྱེན་དུ་སྐྱུག་ནས་བཤང་བ་ཟད་པའི་ནད་རྣམས་ལ་ལ་ལ་
ཕུད་བདུན་པ་གཏོང་། ཁྱད་པར་རླུང་སྤྱིའི་གཉེན་པོར་སུ་མི་ཉི་མའི་དཀྱིལ་འཁོར་བཏང་ན་ལེགས། མཇུག་ཏུ་
འཇམ་རྩི་སྨེ་འཇམ་དང་། ཚིལ་མར་གྱི་བསྐུ་མཉེ་བྱ་ཞིང་། རུས་པ་སྣ་ཚོགས་པས་དུགས་བྱ། དཔྱད་དུ་ཚིགས་པ་
བཅུ་དྲུག་པའི་མདོར་བསྲེག་གོ ། དེ་ལྟར་ནད་རྐྱང་པ་དེ་ཉིད་མཁྲིས་པ་དང་འདྲེས་པར་གྱུར་པ་ལ་སྦྱོངས་དང་ཟས་
20



སྐོམ་བསིལ་བཅུད་བསྟེན་པ་དང་། དེ་བཞིན་དུ་རླུང་དེ་ཉིད་བད་ཀན་དང་འདྲེས་པ་ལ་སྐྱུག་དང་། ཟས་སྤྱོད་ཡང་བ་
དང་དྲོ་བའི་རིགས་སྦྱར་བ་བསྟེན་པར་བྱས་ནས། ཞིབ་པར་སྨན་གྱི་གཏོང་ལུགས་གོང་གསལ་གྱི་སྨན་སོ་སོའི་མདེ་
ཁ་བསྒྱུར་བ་སོགས་རིག་པའི་འཕྲུལ་འཁོར་གྱིས་གཏོང་ལུགས་མཁས་པ་བྱེད་དགོས། རླུང་དེ་དག་ལ་སྤྱི་ཁྱབ་ཏུ་ཨ་
གར་ཉེར་ལྔ་ལྟ་བུ་བཏང་ན་རླུང་ནད་ལྔ་གསུམ་བཅོ་ལྔའི་གཉེན་པོར་བཤད་པས་ཕན་པ་ཆེ་ལ། སྲོག་འཛིན་སོགས་
ནད་གཞན་དང་འདྲེས་པའི་རིགས་ལ་རང་རང་སྐབས་བསྟུན་གྱི་སྨན་མར་དང་སྣུམ་བཅོས། འཇམ་རྩི་སོགས་
བསྟེན་པ་གལ་ཆེ། མདོར་ན་སྣུམ་བཅུད་དྲོད་ཀྱིས་མི་སེལ་བའི་རླུང་ནད་གཞན་གང་ཡང་མེད་དོ། །དེ་ཡང་རླུང་ནི་
ཚ་གྲང་གཉིས་ཀའི་ཟུང་དུ་འཇུག་ཅིང་ཁྱབ་པར་བྱེད་པ་སྟེ། དཔེར་ན་མཁྲིས་པའི་ཚ་བ་མེ་ལྟ་བུ་དེ་ཉིད་རླུང་གི་
ཤུགས་ཀྱིས་འབུད་ཅིང་། བད་ཀན་གྱི་གྲང་བ་ཆུ་ལྟ་བུ་དེ་ཉིད་རླུང་གི་ངད་ཀྱིས་འཁྱགས་པ། དེ་བཞིན་དམུ་འོར་སྐྱ་
རྦབ་རྣམས་གཡོ་ཞིང་། སྐྲན་རྣམས་སྒོང་བ། རང་གནས་སུ་བསགས་པའི་ནད་ཐམས་ཅན་རླུང་གིས་སློང་བ། ཤ་
པགས་རྩ་རུས་སོགས་སུ་ནད་བྱེར་བའི་སྣ་འདྲེན་ཀུན་རླུང་གིས་བྱེད་པ། ཚད་པའི་གཞུག་ཕལ་ཆེར་ཡང་ཐོར་བུའི་
རླུང་གིས་འབུད་པ་བཅས་བྱེད་པའི་ཕྱིར་ན་རླུང་གི་ནད་འདིར་ནད་གཞན་ལ་བལྟོས་ནས་ཐོག་མཐའ་གཉིས་སུ་བྱ་
ར་བྱེད་དགོས་ལ། རང་རྒྱུད་ལ་བལྟོས་ནས་ཐོག་མཐའ་བར་གསུམ་དུ་བྱ་ར་སྒྲིམས་དགོས་པར་བསྟན་པ་ཡིན་ནོ། །
དྲུག དམིགས་བསལ་ཁྲག་རླུང་གི་ནད་བཤད་པ།
ཁྲག་རླུང་ཞེས་པ་ཁྱབ་རྒྱུའི་རླུང་རྣམས་འཁྲུགས་པའི་དབང་གིས་ཁྲག་རླུང་འབྱུང་བར་བཤད་པ་དང་།
《སྨན་བསྡུས་ཨེ་》ལས་ངན་ཁྲག་རླུང་གིས་བུས་པར་ངོས་འཛིན་པ། གཅེས་བསྡུས་འགའ་རེར་གྱེན་རྒྱུའི་སྟོབས་
ཀྱིས་བསྐྱེད་པར་བཤད་པ་སོགས་མང་ཡང་འདིར་ཁྱབ་བྱེད་ལ་སྦྱར་ཏེ་ཁྲག་རླུང་སྟོད་འཚངས་སུ་བཞག་པ་འདི་ལ་
ཡང་རྒྱུ་རྐྱེན་དང་དབྱེ་བ་རྟགས་རྗེས་གཅོད་བཅས་ལྔའི་སྒོ་ནས་བཤད་པར་བྱའོ། །
༡ རྒྱུ་རྐྱེན་ནི། ཐ་མལ་ནད་མེད་དུ་གནས་པའི་ལུས་འདིའི་རླུང་དང་ཁྲག་གཉིས་པོ་དེ་ལ་རྐྱེན་ལན་མང་པོ་
ལྟོ་ཆས་དུས་ཐོག་ལ་མ་བྱུང་བར་ཆག་པ་དང་། མཚན་མང་པོ་གཉིད་མ་བྱུང་བ། རླུང་བསེར་བུས་ཡུན་རིང་དུ་བུས་
པ། གཏམ་མང་དུ་སྨྲས་དྲགས་པ། ཡིད་མི་དགའ་བའི་ཚིག་དང་། མྱ་ངན་དང་སེམས་ལས་ཆེས་པ། ཆུ་ཀླུང་གི་སྒྲ་ཆེ་
སར་བསྡད་དྲགས་པ། ཕྱི་རོལ་ཡུལ་དུ་ཆར་རླུང་གྲང་བའི་གནས་སུ་སྡོད་ཆེས་པ། ནུས་པ་རྩུབ་པ་དང་བསིལ་བ་
སོགས་ཀྱི་བཟའ་བཏུང་བསྟེན་དྲགས་པ་སོགས་ཀྱིས་རླུང་བསླངས་ཏེ་རླུང་ཤས་ཆེ་བའི་སྟོད་འཚངས་འདི་ལས་
21



འབྱུང་བ་དང་། ཡང་ན་ལུས་སེམས་འཁྲུགས་པའི་ལུས་ངག་ཡིད་གསུམ་གྱི་བྱ་བ་བྱས་དྲགས་པ་དང་། མེ་དང་ཉི་
མས་དྲོས་ཆེས་པ། ཆང་རག་བཏུང་ཆེས་བ། དྲག་ཤུལ་གྱི་ལས་བྱས་དྲགས་པ་སོགས་ཀྱིས་ཁྲག་ངན་ཁ་བསླངས་ཏེ་
ཁྲག་ཤས་ཆེ་བའི་སྟོད་འཚངས་འདི་ལས་འབྱུང་བ་རྒྱུ་མཚན་དེའི་ཕྱིར་ན་ཁྲག་རླུང་སྟོད་འཚངས་ཞེས་སུ་གྲགས་
སོ། །
༢ དབྱེ་བ་ནི། རླུང་ཤས་ཆེ་བའི་སྟོད་འཚངས་ཀྱི་ནད་དང་། ཁྲག་ཤས་ཆེ་བའི་སྟོད་འཚངས་ཀྱི་ནད་གཉིས་
སུ་དབྱེ་བ་ཡིན་ནོ། །
༣ ནད་རྟགས། སྤྱིར་ཁྲག་རླུང་གི་རྩ་ནི། སྟོངས་ལ་རྒྱུག་ཅིང་མནན་ན་མི་བཟོད་པར་འཕར་བ་སྟེ། བྱེ་རིང་
ལས། རྩ་ནི་རྐྱལ་སྟོང་སྐབས་སུ་སྡོད། །དེ་ཡང་བཅུ་གཅིག་བརྒྱད་ན་སྡོད། །ཅེས་དང་། འབྱུང་བ་ལུས་འཁྲུགས་
ཀྱི་གེགས་སེལ་ནང་། ཁྲག་རྐྱང་པའི་སྐབས་ནད་གསར་པ་ལ་རྩ་གྲིམས་ལ་དྲག་ཅེས་རྩ་རྒྱུད་འབུར་འདྲིལ་ལམ་
གྲིམས་ལ་དྲག་པ་འབྱུང་བ་དང་། ཁྲག་རླུང་མཐོན་པོ་རྒྱུན་རིང་སོང་བའི་ནད་ལ་ཁྲག་རྒན་གྱི་རྩ་ཤེད་ཆེ་ཞིང་གཏིང་
ན་གྲིམས་པར་འཕར་བ་ཡིན་པས་ཁྱད་པར་ཡོད་ལ། དྲི་ཆུའི་མདོག་སྔོ་བའམ་ཡང་ན་དམར་སེར་དྭངས་པ་ཞིག་
འབྱུང་བ་དང་ཁྲག་ནད་རྐྱང་པ་གསར་པའི་སྐབས་དྲི་ཆུ་དམར་ལ་ཀུ་ཡ་དང་རླངས་པ་ཆེ་བ་ཡིན་ནོ། །ཕྱི་ཡུལ་དུ་
མགོ་དང་མིག་གི་རུས་པ། སོ། མུར་འགྲམ། སྒྲོག་རུས། དཔྱི་རྐེད། རྐང་པའི་ངར་གདོང་། ཚིགས་གཞི་རྣམས་ན་བ་
དང་མགོ་བོ་འཁོར་ལ་གྲང་ཤུམ་བྱེད་ཅིང་། ལུས་རྡུལ་ལ་ཕྲུམ་སེར་ཁྱེར་བ། གཉིད་མེད་ལ་གཡལ་འདར་བྱུང་བ།
སྙིང་མི་དགའ་བ་གཡུག་ཅིང་། མེ་དང་ཉི་མ་འདོད། ཁོང་པ་སྟོང་ཞིང་ལུས་གྲང་བ་རྣམས་ཁྲག་རླུང་ནད་ཀྱི་མངོན་
ཚུལ་ཡིན་ཏེ། ཁྱད་པར་དུ་བྲང་རྒྱབ་དང་རོ་སྟོད་གཟེར་ཞིང་། མགོ་བོ་གཟེར་བ་དང་མིག་རབ་རིབ་བྱེད་པ། ལྟག་
པའི་སྡུད་སྒོ་ན་ལ་དགྱེ་དགུ་དཀའ་བ་དབུགས་མི་བདེ་བར་རྔམ་རྒོད་བྱེད་ཅིང་། ནང་དུ་སྡུད་དཀའ་ལ་སྟོད་དུ་
འཚངས་ཤས་ཆེ། ཁ་ལྕེ་སྐམ་ཞིང་སྐོམ་ཚད་བྱེད་པ་སོགས་བྱུང་། ཁྲག་ནད་རྐྱང་པའི་སྐབས་སུ་གང་ཤས་ཆེ་བའི་
ཕྱོགས་ཀྱི་ཡན་ལག་སྦྲིད་པ་སོགས་འབྱུང་བ་ཡིན་ནོ། །བྱེ་བྲག་གི་རྟགས། ཁྲག་ཤས་ཆེན་གཟེར་ཆེ་ཞིང་། རླུང་
ཤས་ཆེ་ན་སྟོད་དུ་འཚངས་བུལ་ཆེ་བ་སོགས་འབྱུང་བ་ཡིན་ཞིང་། གཞན་ཡང་ཁྲག་རླུང་གི་ནད་བད་ཀན་དང་
བསྡོངས་ཚེ་གོང་གི་སྤྱི་རྟགས་སྟེང་དུ་བད་རླུང་སྟོད་དུ་རྒྱས་ཏེ་རླངས་འཁྱིམས་གྲེ་བར་བབས་རྟགས་གྲེ་བ་དང་མིད་
པ་མི་བདེ་ཞིང་གཟེར་བ་དང་། ལག་གཡོན་པ་དང་མཛུབ་ཆུང་ཆག་རྩ་སོགས་སྦྲིད་པ་འབྱུང་། ཁྲག་རླུང་མཁལ་མར་
བབས་ན་གང་བབས་ཀྱི་མཁལ་མ་ན་ཞིང་། དཔྱི་རྐེད་དང་རྐང་པ་སྦྲིད་པ་སོགས་འབྱུང་། ཁྲོག་རླུང་མགོ་སོགས་
སྟོད་དུ་རྒྱས་ན་མགོ་བོ་ན་བ་སོགས་འབྱུང་བ་ཡིན་ནོ། །



༤ བཅོས་ཐབས། ཐོག་མར་ནོར་བུ་བདུན་ཐང་སྟེང་མིང་ཅན་སེར་པོ་དང་ཀོ་བྱི་ལ་བསྣན་པའི་ཐང་ཡང་ཡང་
བཏང་བས་ཁྲག་རླུང་གི་ནད་བྱེར་བར་མི་འགྱུར་ཞིང་། དེ་ཉིད་ཁོ་ནས་ལམ་ནས་ལྡོག་པའང་འབྱུང་། ཁྱད་པར་དུ་
སྟོད་གཟེར་ལ་ཡང་མི་གནོད་པ་ཡིན། དེ་རྗེས་རླུང་ཤས་ཆེ་བའི་ཁྲག་རླུང་ཡིན་ན་ཀོ་བྱི་ལྔ་ཐང་དང་། འབྲི་ལུགས་ཨ་
གར་བརྒྱད་པ་ཆང་བསང་པས་གཏོང་བ་དང་། ཁྲག་ཤས་ཆེ་བར་ཨ་གར་བརྒྱུད་པའི་སྟེང་རུ་རྟ་དང་། ཧོང་ལེན། མ་
ནུ། མིང་ཅན་སེར་པོ་བཅས་བསྣན་པ་གཏོང་ཞིང་། དེ་ཡང་ཁྲག་གཟེར་ཆེ་ན་དེ་སྟེང་གཟེར་འཇོམས་དང་ཀོ་བྱི་སྤུ་
ལྡན་བསྣན་པ་གཏོང་། ཡང་ན་སྐྱུ་རུ་ཉེར་ལྔ་འཕྲུལ་འཁོར་ཅན་དང་། ཞྭ་ལོ་སྨན་མར། ཁྲག་འཁྲུགས་ཀུན་སེལ་
སོགས་གང་འོས་བསྟེན། ཡང་ན་ཨ་གར་བཅུ་དགུ། རླུང་ཤས་ཅན་ལ་ཆང་གསར་དང༌། ཁྲག་ཤས་ཅན་ལ་གཟེར་
སྨན་ཐང་གིས་འཕུལ་བས་སྟོད་འཚངས་འཇོམས་ཤིང་། ཁྲག་རླུང་སྤྱི་ལ་ཨ་གར་སོ་ལྔ་དང་། དྲང་སྲོང་ཨར་བརྒྱད།
གཡུ་ཐོག་ཐང་དམར། ཨ་གར་བཅོ་ལྔ་ སོགས་བཏང་བས་འཐུས་ཤིང་། ཁྱད་པར་དུ་འཚངས་ཤས་ཆེ་བ་དང་།
གཟེར་ཤས་ཆེ་བར་ཀོ་བྱི་བདུན་པ་དང་། ཁྲག་རླུང་འཇོམས་རྡོར། བདེ་ལྡན་རང་འབྱོར་སོགས་གང་རིགས་བསྟེན། །
ལུས་བྱིངས་ཀྱི་གཟེར་མིག་དང་། གཟེར་བ་ངེས་མེད་ལ་གསེར་ཐང་བཅོ་བརྒྱད་དང་། གེ་སར་བཅོ་བརྒྱད་དག་
གཏོང་ཞིང་། ཁྱད་པར་ཁྲག་ཤས་ཆེ་ཞིང་རྒྱས་པ་ལ་ཁྲག་སྨན་བཅུ་གཅིག་པ་གཏོང་། གཞན་ཡང་ཁྲག་རླུང་མ་པ་
དང་བསྡོངས་པ་ལ་མ་ནུ་བཞི་ཐང་དང་། སྤྲིན་བྲལ་ཟླ་ཟེར། བསིལ་བཅུད་བཅོ་ལྔ་རྣམས་གཏོང་བ་དང་། གཉན་
ཚད་རླུང་གསུམ་དང་བསྡོངས་པ་ལ་ཨ་གར་སོ་ལྔ་དང་། ཨ་གར་བཅུ་གཉིས། འདུས་ནད་དང་བསྡོངས་ན་ཨ་གར་
བཅོ་བརྒྱད། བད་རླུང་དང་བསྡོངས་པ་ལ་གེ་སར་ཉེར་གཉིས་དང་། ཨ་གར་བཅུ་བཞི་གང་རུང༌། སྙིང་དང་བསྡོངས་
པ་ལ་ཨ་གར་ཉི་ཤུ་དང་། འབྲོང་རྩེ་ཨར་བརྒྱད་སོགས་གཏོང་། ཁྲག་རླུང་མཁལ་མར་བབས་པ་ལ་ཨ་གར་བཅུ་
བདུན་དང་། ཨ་རུ་བཅུ་པ། ཁྲག་རླུང་གིས་མགོ་བོ་ན་བ་ལ་གོང་གི་ཁྲག་སྨན་གང་རུང་དང་། འབྲོང་རྩེ་ཨར་བརྒྱད།
ཀོ་བྱི་བཅོ་ལྔ། དེ་ཡང་ཚབས་ཆེ་ན་ཨ་གར་ཉི་ཤུ་རྣམས་གང་འོས་གཏོང་བ་དང་ཁ་བསྒྱུར་གང་འོས་རིག་པས་དཔག་
དགོས་པ་ཡིན་ནོ། །དཔྱད་ནི་རླུང་ཤས་ཆེ་ཞིང་མདུན་ངོས་ཟུག་ཚེ་ན་བྲང་གཞུང་དཀར་ནག་མཚམས་དང་། རོ་
སྟོད་ཟུག་ཆེ་ན་ཚིགས་པ་དྲུག་པ་དང་བདུན་པ་གང་རུང་བསྲེག ཁྲག་ཤས་ཆེ་ན་དྲུག་འགོ་གཏོར་ཞིང་། རླུང་རྟགས་
ཚེ་ན་མེ་བུམ་བྱ་བ་དང་། མར་གསར་སོགས་ཀྱིས་བསྐུ་མཉེ་བྱ་དགོས་པ་ཡིན། ཁྲག་གཟེར་ཆེ་ན་ཆུ་རྡོ་སོགས་ཀྱིས་
དུགས་བྱ་ཞིང་། ཤིན་ཏུ་འཚངས་ཕུལ་ཆེ་ན་ངར་གདོང་གི་རུས་ཟུར། སྲིད་རྩར་ཨ་ཅུག་མནན་ལ་བསྡམ་པར་
བྱའོ། །ཟས་སྤྱོད་གསར་བཅུད་ཀྱི་རིགས་བསྟེན་ཞིང་། རྩུབ་པ་དང་ཡང་བའི་རིགས་རྣམས་སྤང་དགོས། སྤྱོད་ལམ་
དྲོ་བའི་གནས་སུ་བག་ཕེབས་པར་སྡོད་པ་དང༌། ནད་པའི་བློ་སེམས་དང་མཐུན་པའི་ཡིད་འོང་གྲོགས་ཀྱི་སྙན་



འཇེབས་ཚིག་གིས་ནད་པའི་བློ་ཁྲིད་པར་བྱ་དགོས་པ་ཡིན་ནོ། །
༥ རྗེས་གཅོད། གོང་གི་གསང་དཀར་ནག་མཚམས་དང་། ཚིགས་པ་དྲུག་བདུན་བཅས་མེ་ཡིས་སྡོམ་ཞིང་།
དེས་ཀྱང་སེལ་དཀའ་ཞིང་ཟུག་གཟེར་བཟོད་མེད་བྱུང་བའི་རིགས་དང་། ཟུངས་ཟད་ནད་པ་འཆི་ཁར་ཐུག་པ་ལ་
རླུང་བཤལ་ཨར་ནག་བཅུ་གཉིས་པར་རླུང་ཁ་མཐོ་ན་ཤིང་ཀུན་དང་གོ་སྙོད། མཁྲིས་ཤས་ཆེ་ན་གསེར་མེ་དང་དུག་
ཉུང་། བད་ཀན་ཤས་ཆེ་ན་ལྕམ་དཀར་རྩ་བ་གང་འོས་བསྣན་པ་བུ་རམ་གྱིས་རིལ་བུ་བསྒྲིལ་ལ་ཆང་གིས་དབུལ་རྗེས་
ཐེངས་གཉིས་གསུམ་བཤལ་རྗེས་རུས་ཁུའི་ལྕག་གིས་འཕུལ། སྐྱུག་གཏོང་དགོས་པ་སོགས་སྦྱོང་བྱེད་ལས་ལྔ་སྤྱི་དང་
མཐུན་པར་བཅོས་པ་དེ་ཡིས་སྟོད་འཚངས་ནད་ལས་གྲོལ་བར་འགྱུར་བ་ཡིན་ནོ། །
དེ་བཞིན་ཀོང་སྤྲུལ་ཟིན་ཏིག་ལས་ཀྱང་། རླུང་དང་ཁྲག་མཁྲིས་བསྡོངས་པ་ཁྲག་རླུང་ཡིན། རྩ་ཆུ་སོགས་
རླུང་གཞིར་བཞག་ཐོག་དབུགས་འཚངས། རོ་སྟོད་མདུན་རྒྱབ་སྦྲགས་པའམ་རྒྱབ་ངོས་གཟེར་ཆེ། སྐབས་རེ་བདེ་
ཞིང་སྐབས་སུ་ཐུ་བ་རེས་མོས་བྱེད་པ་ནད་རྟགས་ཡིན་ཀྱང་། དེང་སང་དུས་དབང་གིས་འདི་ན་མཁན་མང་ཞིང་
གདོན་རྒྱབ་ཆེ་བས་ན་ལུགས་དང་ནད་རྟགས་སྣ་ཚོགས་འབྱུང་ཞིང་ངོས་ཟིན་པར་དཀའ་བས། གཟེར་མིག་སྟེང་
རྩམ་པ་བྱུགས་ན་ཅུང་ཞི་བ་སྙམ་བྱེད་ན་ངེས་པ་ཡིན། དེ་ལ་འཚངས་ཤས་ཆེ་ན་རླུང་ཤས་ཆེ་བས། མ་ནུ་བཞི་སྟེང་
ཀོབྲི་བསྣན་པའི་ཀོ་བྱི་ལྔ་ཐང་། ཁྱད་པར་ཀོ་བྱི་བཅུ་གསུམ་ཟབ། ཀོ་བྱི་བདུན་པ། རྡོ་རྗེ་རབ་འཇོམས་རྣམས་ཟབ།
གདོན་ཅན་ལ་ཨ་གར་ཉི་ཤུ་དང་སོ་ལྔ་ཟབ་ཀྱང་། སོ་ལྔ་བཏང་བ་ལས་གཟེར་སར་བྱུགས་པ་དང་དུ་ཚགས་སུ་འཐེན་
པ་ཟབ། ཡང་ན་ཕན་བདེ་ཆར་རྒྱུན་ནང་ཚངས་པ་དབུགས་སེལ་དུ་གྲགས་པ། གུར་གུམ། བ་ཤ་ཀཙནྡད་དཀར་
དམར། གུ་གུལ། གླ་རྩི་དྲི་ཐོན་བཅས་ཀྱི་སྟེང་འུག་པ་ལག་པ་དང་གཟེར་འཇོམས་གང་འཛོམ་ཨར་ནག་བཅས་ཕྱེ་
མར་བསྡེབས་ནས་འཐེན་པས་ཕན་ཆེ། སྐབས་འདིར་རླུང་ལ་ གནོད་པས་ཙན་དཀར་ཉུང་དགོས། ཤིན་ཏུ་
འཚངས་ཆེ་ན་དེ་སྟེང་ཀོ་བྱིའི་སྤུ་བསྡེབ། དུད་འཐེན་འདིས་ཆམས་པ་སྤོར་འཚངས་དང་གདོང་སྲིན་འཚངས་ཤས་
ཅན་སོགས་ལའང་ཕན། གཟེར་ཤས་ཆེ་ན་ཁྲག་སྟོབས་ཆེ་བས་སྐྱུ་རུ་ཉེར་ལྔ་འཕྲུལ་འཁོར་ཅན། རྒ་ལོ་སྐྱུ་རུའི་ཁ་
ཚར་ཅན། མན་ངག་བསིལ་སྦྱོར། བདུད་རྩི་སུམ་སྦྱོར་སྟེང་རུ་རྟ་ཨ་བྱག་གཟེར་འཇོམས་ཧོང་ལེན་བསྣན་པ་ཟབ།
ལུས་བྱིངས་གཟེར་ངེས་མེད་བྱེད་པ་ལ་ཨ་གར་སོ་ལྔ། ཕྱི་རྒྱུད་ཨར་བརྒྱད་སྟེང་ཀོ་བྱི་ལ་སྤུ་བཞར་བསྣན་པ། ཀོ་བྱི་ལྔ་
ཐང་དང་གསེར་ཐང་བཅོ་བརྒྱད། བརླ་རྐང་དཔྱི་རྐེད་དུ་གཟེར་མིག་འཕོ་བ་ལ་ཕྱེ་འཕུར་བྱུགས་ན་ཕན། རྐང་ནད་
ཀྱི་སྨན་དང་བྱུག་པ་གཏན་ནས་མི་རུང་། ཁྲག་རླུང་སྨད་དུ་བབས་ན་འབམ་དུ་འགྱུར་བ་ཡིན། སྟོད་སྨད་གང་དུ་
གཟེར་ཡང་ཨ་གར་བཅོ་ལྔ་འཕྲོད། སྟོད་སྨད་སྤྱི་སྨན་ཡིན་པས་གཞན་གནོད་མེད། ཁྱད་པར་སྟོད་འཚངས་གཉན་



དང་བསྡོངས་པ་ལ་སྨན་གང་བྱུང་བཏང་མི་རུང་ཞིང་སྲོག་འཛིན་ནོར་བུ་ཟབ། ཨ་གར་བཅོ་ལྔས་དེ་ལའང་མི་གནོད་
པས་ཐོག་མར་བཏང་ན་ངོས་འབྱེད། ཁྲག་རླུང་ཆམས་པ་དང་བསྡོངས་ན། མ་ནུ་བཞི་ཐང་། ཀོ་བྱི་ལྔ་ཐང་། སྤྲིན་
བྲལ་ཟླ་ཟེར། བསིལ་བཅུད་བཅོ་ལྔ་རྣམས་དང་། བདུད་རྩི་སུམ་སྦྱོར་ལ་སླེ་ཏྲེས། ཀཎྜ་ཀ་རི། ཨ་གར་བསྣན་པ་ཟབ།
འདི་ཁྲག་རླུང་རིགས་སྤྱི་ལའང་འཕྲོད་ཚེ། ཁྲག་རླུང་གིས་མགོ་གཟེར་ན་སྨན་རྣམས་ཐོད་རུས་བཅུ་པའི་ཐང་གིས་
ཕུལ། ཞེས་སོ། །
བརྡ་འགྲོལ།
༡ རྒྱུ། རྒྱུ་ནི་འབྲས་བུའི་ངོ་བོ་སྐྱེད་བྱེད་དེ། བསྐྱེད་གཞིའི་རྟེན་ནམ་ས་བོན་གྱི་མིང་ངོ་། །(ནང་གི་རྒྱུ་ཟེར་བ་
ཡོད། ）
༢ རྐྱེན། —རྐྱེན་ནི་འབྲས་བུའི་ཁྱད་པར་སྐྱེད་བྱེད་དེ། སྐྱེད་བྱེད་དམ་བསྒྱུར་བྱེད་ཀྱི་གྲོགས་ལ་བྱའོ། །( ཕྱིའི་རྒྱུ་
ཟེར་བ་ཡོད་)
༣ དབེན་པ། —མེད་པའམ་སྟོང་པའི་དོན་ཏེ་ལུས་འདུ་འཛིས་དབེན་པ། སེམས་མེ་དགེ་བའི་རྣམ་རྟོག་གིས་
དབེན་པ། སྒོ་གསུམ་ཐ་མལ་གྱི་སྣང་ཞན་གྱིས་དབེན་པ་ལྟ་བུའམ་རི་ཁྲོད་ལྟར་ཁ་ཁུ་སིམ་པའི་གནས་
ལའང་གོ ། །
༤ སྣུམ་ཆེན་བཞི། —ལུག་ཕོ་ལོ་གཉིས་ལོན་པ་ལ་ཐོང་པ་དང་། ལུག་མོ་ལོ་གཉིས་ལོན་པ་ལ་ཚེར་མོ་ཞེས་ཟེར་བས་
དེ་གཉིས་ཀྱི་མིང་བསྡུས་ཏེ་ཐོང་ཚེར་ཟེར་བ་ཡིན།
༥ ཐོང་ཚེར། —རྣམ་བཞི་ཡང་ཟེར་བས་རྩི་མར་དང་། འབྲུ་མར། རྐང་མར། ཚིལ་བུ་བཅས་བཞིའི་བསྡུས་མིང་
ཡིན།
༦ ལུམས། —ལུམས་ཞེས་པ་ནི་རླན་པར་བྱེད་པའམ་སྙི་བ་སྟེ་མཉེན་པར་བྱེད་པ་ལ་བསིལ་དྲོད་ཀྱི་ཚད་ངེས་ཅན་
ཡོད་པའི་ཆུའམ་སྨན་རྫས་ནང་ཕར་ཞུགས་པ་ཆུ་ལུམས་དང་། ལུས་ལ་ཚུར་བཅིངས་བ་བཅིང་ལུསམ་ཏེ་
རིགས་གཉིས་སུ་དབྱེའོ། །
༧ དུགས། སྐབས་འདིར་དཔྱད་ལྔའི་ཡ་གྱལ་ནད་རང་རང་ལ་ཕན་པའི་རྫས་གང་ཞིག་ལུས་ཀྱི་ནད་དམིགས་
སྟེང་དུ་བདུག་པའམ་སྦྱར་ནས་ནད་ཟུག་སོགས་འཕྲལ་དུ་གཅོག་པར་བྱེད་པའི་བཅོས་ཐབས་ཀྱི་མིང་
ངོ༌། །
༨ བདུད་རྩི་ལྔ། —མིའི་བདུད་རྩི་བ་ལུ་དང་ལྷའི་བདུད་རྩི་ཤུག་པ། བཙན་གྱི་བདུད་རྩི་མཚེ། ཀླུའི་བདུད་རྩི་འོམ་
༡༨



བུ། སྡེ་བརྒྱད་ཀྱི་བདུད་རྩི་མཁན་དཀར་བཅས་ཡིན། ཡང་ན་དེ་ལྔ་ལ་ཉིན་སྲིབ་ཆུ་སྤང་སའི་བདུད་རྩི་
ཟེར་བའང་ཡོད། །
༩ ར་སྣ་མ་ལུ། — སྒྲོན་ཤིང་གི་རྩ་བ་དང་ཙིཏྲ་ཀའི་རྩ་བའམ་པི་ལིང་གི་རྩ་བ་བཅས་ངོས་འཛིན་ལུགས་སྣ་ཚོགས་
མཆིས་ཀྱང་སྐབས་འདིར་སྒྲོན་ཤིང་རྩ་བའོ། །
བསམ་གཞིག
༡ མིའི་ལུས་ཁམས་ལ་གནས་པའི་རླུང་ཞེས་པ་དེ་ངོས་འཛིན་གསལ་པོ་བྱེད་དགོས།
༢ རླུང་ནད་བླ་རེངས་ལ་ད་མིགས་བསལ་རྩུབ་བཅོས་འགྲོ་དགོས་དོན་གང་།
༣ འདོན་སྦྱོར་གྱི་ལག་ལེན་ཤེས་པར་བྱེད་དགོས།
26



སློབ་ཚན་གསུམ་པ། མཁྲིས་ནད་གསོ་བ།
མཁྲིས་པ་ཞེས་བྱ་བ་ནི་ངོ་བོ་ལ་བལྟོས་ནས་བཏགས་པའི་ལུས་ཀྱི་མེ་དྲོད་ཀྱི་ཁམས་གཙོ་བོར་གྱུར་པའི་མིང་
སྟེ། ལུས་ཀྱི་དྲོད་ཁམས་སྣུམ་མཁྲིས་ནས། །མེ་འབར་ལྟ་བུར་དྲོད་སྐྱེད་པས། །མཁྲིས་པ་ཞེས་བཤད་པ་ལྟར་ལུས་
ཀྱི་མེ་དྲོད་ཀྱི་ཁམས་སྣུམ་བཅས་རྣོ་ཚ་ཡང་ཞིང་དྲི་མནམ་འཁྲུ་གཤེར་གྱི་མཚན་ཉིད་བདུན་ལྡན་དེས་ལུས་ལ་མེ་
འབར་བ་ལྟར་གྱི་དྲོད་སྐྱེད་ཅིང་། ཟས་འཇུ་བར་བྱེད་པས་ན་མཁྲིས་པ་ཚ་བ་ཞེས་བཤད་པ་དང་། དེ་རྣམ་པར་གྱུར་
པ་ནད་ཀྱི་ངོ་བོར་གནས་པ་ནི་མཁྲིས་པའི་ནད་ཡིན་པས་འདིར་རྒྱུ་རྐྱེན་དབྱེ་བ་རྟགས་བཅོས་རྗེས་བཅད་བཅས་ཀྱི་
སྒོ་ནས་བཤད་པར་བྱའོ། །
གཅིག མཁྲིས་པའི་ནད་ཀྱི་རྒྱུ
རྒྱུ་ནི་བླང་དོར་གྱི་གནས་ལ་རྨོངས་པའི་དབང་གིས་ཞེ་སྡང་དང་བཅས་པ་ལས་ལུས་ཀྱི་ཆ་ཤས་ཐམས་ཅད་
དུ་སྣུམ་བཅས་རྣོ་ཚའི་མཚན་ཉིད་བདུན་ལྡན་རྣམ་པར་མ་གྱུར་ཐ་མལ་དུ་གནས་པ་ན་ད་གཞིའི་མཁྲིས་པ་དེ་དང་།
དེ་དག་གི་མཚན་ཉིད་ཤས་ཆེ་བར་འཛིན་པ་རྣམ་པ་མཆིན་པའི་འདབ་ན་གནས་པ་དེ་ཉིད་ཡིན་ནོ། །
གཉིས། མཁྲིས་པའི་ནད་སློང་བའི་རྐྱེན།
མཁྲིས་པའི་ནད་སློང་རྐྱེན་ནི་དོན་སྣོད་སོགས་ཀྱི་གནད་དུ་མཚོན་བསྣུན་པ་སོགས་ལུས་ཟུངས་འགྲམས་པ་
དང་། ཟས་སྐོམ་རོ་ཚ་བའི་རིགས་དང་། ལན་ཚྭ་དང་ཆང་སྐྱུར་ལྟ་བུ་སོགས་མདོར་ན་མཁྲིས་པའི་ནད་ལ་མི་འཕྲོད་
པའི་རིགས་ཟོས་པ་དང་། ཡང་ན་ཟས་ཟོས་དྲགས་པས་མ་ཞུ་བ། རྒྱུད་ལ་ཞེ་སྡང་དྲག་པོ་སྐྱེས་པ། ཟས་སྐོམ་མི་
གཙང་བའི་རིགས་བསྟེན་པ། ནད་ཀྱི་དུག་ཕོག་པ། འཁྲུགས་ལས་ཆེས་དྲགས་པ་སོགས་ཀྱིས་མཁྲིས་པའི་ནད་སྐྱེད་
27



པར་བྱེད་པ་ཡིན་ནོ། །
ཀོང་སྤྲུལ་ཟིན་ཏིག་ལས། མཁྲིས་པ་སློང་བའི་རྐྱེན་ནི། ཆང་བཟང་པོ་དང་ཤ་ཁུ། སྣུམ་རྙིང་དང་ཟས་སྐོམ་
བཅུད་སྣུམ་བསྟེན་ཆེ་བ་དང་། སྤྱོད་ལམ་དྲག་ཤུལ། མེ་ཉིས་དྲོས་ཆེ་བ་སོགས་ཀྱིས་སློང་ངོ༌། །ཞེས་སོ། །
གསུམ། མཁྲིས་ནད་ཀྱི་དབྱེ་བ།
སྤྱི་བྱེ་བྲག་གཉིས་སུ་ཡོད་པ་ལས། སྤྱི་ལའང་རིགས་དང་། གནས་ཀྱི་དབྱེ་བ་གཉིས་ཡོད།
རིགས་ཀྱི་དབྱེ་ན། མན་རྒྱུད་ལས། ནད་གཞིའི་མཁྲིས་པ་ཐང་ལ་ལྷགས་པ་དང་། །མེ་དྲོད་མཁྲིས་པ་
གཞན་གྱི་གནས་གྱུར་དང་། །སྣོད་ཀྱི་མཁྲིས་པ་ཁ་ལུད་ཁ་ཤོར་དང་། །ཐུན་མོང་མཁྲིས་པ་རྩ་རུ་རྒྱུ་བའོ། །ཞེས་
པ་རང་གི་མཚན་ཉིད་གཙོ་བོར་བྱས་པ་རིགས་ཀྱི་དབྱེ་པ་ལས། ༡ ནད་གཞི་མཁྲིས་པ་ཐང་ལ་ལྷགས་པ་ནི་མཚན་
ཉིད་བདུན་ལྡན་ཚད་ལས་མ་གཡོས་པ་དེ་རྐྱེན་བཞིས་རྣམ་པར་འཕེལ་བའམ་རི་ཐང་གི་ཚད་ལྟ་བུ་དེ་ལས་ལྷགས་
པ་ལ་ཚ་བའི་མཁྲིས་ཚད་ཅེས་བྱ་ལ། དེ་འོག་ཏུ་ཚ་བ་གསོ་བའི་སྐབས་སུ་རྒྱས་པར་བཤད་པས་འདིར་མ་འབྲི། ༢ མེ་
དྲོད་མཁྲིས་པ་ཞེས་པ་དེ་གཙོ་བོ་འཇུ་བྱེད་དང་དེའི་ཆ་ཤས་དྲོད་རྣམས་ལ་བཤད་པས་གནོད་བྱ་ཁམས་ཀྱི་མེ་དྲོད་
དང་། གཙོ་འཁོར་གྱི་མེ་དྲོད་ཅེས་ཀྱང་བྱ་ལ། དེ་གཞན་གྱི་རྐྱེན་ནས་གནས་གྱུར་པ་ནི། རླུང་དང་མ་ཞུ་བད་ཀན་
ཁྲག་ལ་སོགས་པ་རྣམས་འཇུ་བྱེད་ཀྱི་མཁྲིས་པའི་ཡུལ་དུ་ཞུགས་པའི་མཐུས་མཁྲིས་པའི་གོ་འཕྲོག་ནས་ཕྱི་རུ་བྱེར་བ་
ཡིན་པས་རླུང་གི་གནས་སུ་གྱུར་ནས་བྱེར་བ་དང་། མ་ཞུའི་གནས་སུ་གྱུར་ནས་བྱེར་བ། བད་ཀན་གྱི་གནས་སུ་གྱུར་
ནས་བྱེར་བ། ཁྲག་གི་གནས་སུ་གྱུར་ནས་བྱེར་བ་བཅས་བྱེར་བ་བཞི། ༣ སྣོད་ཀྱི་མཁྲིས་པ་ཁ་ལུད་ཁ་ཤོར་ནི།
མཆིན་འདབ་སྣོད་ཀྱི་མཁྲིས་པ་དེ་ཉིད་ཕོ་བ་མཆིན་པའི་སྐྲན་སོགས་ཀྱིས་མཁྲིས་པར་བཅར་བའམ་ཡང་ན་སྣོད་ཀྱི་
མཁྲིས་པ་རང་ལ་སྐྲན་ཞུགས་པའི་རྐྱེན་གྱིས་སྣོད་མཁྲིས་དེ་ཉིད་རང་དབང་མེད་པར་ཕྱི་རུ་ཁ་ལུད་དམ་ཡང་ན་
འགྲམས་སམ་རླུང་གིས་སྣོད་མཁྲིས་ཀྱི་ཁ་ཤོར་བ་ཡིན་པས་སྣོད་ཀྱི་མཁྲིས་པ་ལ་ཕོ་སྐྲན་ཞུགས་པས་ཁ་ལུད་པ་དང་།
མཆིན་སྐྲན་ཞུགས་པས་ཁ་ལུད་པ། མཁྲིས་པ་རང་ལ་སྐྱོན་ཞུགས་པས་ཁོ་ལུད་པ་བཅས་ཁ་ལུད་གསུམ་དང་།
འགྲམས་དང་རླུང་གི་ཁ་ཤོར་བ་གཅིག་བཅས་བཞི། ༤ ཐུན་མོང་མཁྲིས་པ་ནི། ནད་གཞིའི་མཁྲིས་པ་དང་། མེ་དྲོད་
མཁྲིས་པ། སྣོད་ཀྱི་མཁྲིས་པ་གསུམ་ཐུན་མོང་བའི་མིང་ཡིན་པ་དེ་གསུམ་ཐུན་མོང་དུ་རྐྱེན་གྱིས་འཕེལ་ཏེ་མཁྲིས་པ་
དེ་ཉིད་རྩར་རྒྱུག་པ་ཡིན་པས་འགྲམས་ཀྱི་རྐྱེན་གྱིས་རྩར་རྒྱུག་པ་དང་། འཁྲུགས་ཀྱི་རྐྱེན་གྱིས་རྩར་རྒྱུག་པ། རིམས་
28



ཀྱི་རྐྱེན་གྱིས་རྩར་རྒྱུག་པ་བཅས་རྩར་རྒྱུག་པ་གསུམ་དང་། རང་བཞིན་ཟས་སྤྱོད་རྐྱེན་གྱིས་རྩར་ལུད་པའི་ག་སེར་
དང་མིག་སེར་གྱི་ནད་གཉིས་ཏེ་ལྔ་བཅས་ཁྱོན་དྲིན་བས་བཅུ་གསུམ་དུ་ཡོད་པ་ནི་རིགས་ཀྱི་དབྱེ་བ་ཡིན་ལ། ཟུར་
པའི་ལུགས་ལ་བདེ་བའི་འདོད་འཇོ་དང་ལེགས་བཤད་གསེར་རྒྱུན་ལྟར་ན་བྱེར་བ་གསུམ། ཁ་ལུད་གསུམ། ཁ་ཤོར་
གཉིས། རྩར་རྒྱུག་པ་གསུམ། ཤ་སེར་མིག་སེར་གཉིས་ཏེ་བཅུ་གསུམ་དུ་བགྲངས་ཡོད། དེ་ལྟར་དབྱེ་བའི་མཁྲིས་
ནད་དེ་རྣམས་ཀྱང་ཐོག་མ་རྐྱེན་གྱི་མཁྲིས་པ་དང་། ཐ་མ་སྣོད་མཁྲིས་ཀྱི་ནད་ལྔ་ནི་རང་རྒྱུད་ཚ་བ་ཁོ་ནའི་ནད་དང་།
བར་མ་བྱེར་བའི་ནད་བཞི་དང་། ཁ་ལུད་ཁ་ཤོར་བཞི་སྟེ་གཉིས་པོ་ནི་གཞན་དབང་ལྡན་པའི་ནད་ཀྱི་དབྱེ་བར་
བཤད་པ་ཡིན་ནོ། །
ཞུགས་ས་གནས་ཀྱི་སྒོ་ནས་དབྱེ་ན། པགས་གྲིམས་དང་། ཤར་རྒྱས། རྩར་རྒྱུ། རུས་ཞེན་བཞི་དང་། དོན་
གློ་བ། སྙིང་། མཆིན། མཆེར། མཁལ་བབས་བཅས་ལྔ་དང་། སྣོད་ཕོ། ལོང་། རྒྱུ་མ། སྒྲུང་པ། མངལ་ལྷུང་ལྔ། དབང་
པོ་མགོ མིག རྣ་བ། སྣ། ལྕེར་ཞུགས་པ་ལྔ་བཅས་དྲིལ་བས་བཅུ་དགུའོ། །བྱེ་བྲག་ནང་ཚེགས་ཀྱི་དབྱེ་ན། མཁྲིས་པ་
འཇུ་བྱེད་དང་། སྒྲུབ་བྱེད། མདངས་སྒྱུར། མཐོང་བྱེད། མདོག་གསལ་བཅས་རྐྱང་པ་ལྔ། དེ་ལྔ་པོ་རླུང་དང་འདྲེས་
པ་ལྔ། བད་ཀན་དང་འདྲེས་པ་ལྔ་སྟེ་རྐྱང་འདྲེས་གཉིས་བཅས་པས་བཅོ་ལྔ་སྟེ། མཁྲིས་ནད་དབྱེ་བ་དེ་ཀུན་དྲིལ་
བས་ཞེ་བདུན་དུ་འགྱུར་རོ། །དེ་དག་ཚ་གྲང་གཉིས་སུ་གང་འདྲར་འདུ་ཞེ་ན། ཁྲག་དང་མཁྲིས་པ་འཕེལ་བའི་
རིགས་ལ་ཚ་བ་ཞེས་བྱ་ཞིང་། མ་ཞུ་བ་དང་བད་ཀན་རླུང་གསུམ་གྱི་ཡུལ་འཕྲོག་པ་ནི་གྲང་བའི་རིགས་སུ་འདུ་བ་
ཡིན་ནོ། །
བཞི། མཁྲིས་ནད་ཀྱི་རྟགས། །
༡ སྤྱི་རྟགས་ནི། བལྟ་རྩའི་རྒྱུ་བ་ཕྲ་ལ་ཁར་རྒྱས་ཤིང་ངོ་བོ་གྲིམས་པར་འཕར་བ་དང༌། དྲི་ཆུའི་མདོག་སེར་ལ་
ངོ་བོ་རྙོག་པ། མིག་སྤྲིན་དང༌། གདོང་མདོག ལག་མཐིལ། མུར་གོང་། ལྕེ་འོག་རྣམས་སེར། ལྟོ་ཆེ་མཁྲིས་པ་འཁྲུ་
སྐྱུག་དང་ཟ་འཕྲུག་བྱེད། དེ་ཡང་ཚ་གྲང་གཉིས་ཀྱི་ཟླས་ཕྱེ་བའི་མཁྲིས་པ་ཚ་གྲིམས་ཤིང་མྱུར་ལ་ཆུའི་རླངས་པ་ཆེ་བ་
དང་། ཀུ་ཡ་མཐུག ཁ་ཟས་ཟོས་མ་ཟོས་ལ་མ་ལྟོས་པར་ཁ་ལ་རོ་སྐྱུར་པོ་དང་ཁ་ཏིག་བྲོ་ཞིང་ལུས་ཀྱི་དྲོད་ཚད་རྒྱས་
ནས་རྔུལ་ཆུ་འབྱུང་། ནུབ་གཉིད་ལྷག་པར་ཆུང་ཞིང་བཤང་བའི་མདོག་སེར་བ་དང༌། ཤ་ཆང་མར་རྙིང་བུ་རམ་
སོགས་ཁ་ཟས་དྲོད་བག་ཅན་གནོད་པ་རྣམས་ནི་མཁྲིས་པ་ཚ་བའི་རྟགས་དང་། མཁྲིས་པ་གྲང་བའི་ནད་ནི་སྔར་



བཤད་པ་དེ་ལས་གོ་ལྡོག་སྟེ་ཕོ་བའི་མེ་དྲོད་ཆུང་བར་གྱུར་ཕྱིར་འཇུ་སྟོབས་ཞན་པ་དང་། བཤང་མདོག་དཀར་བ་
འབྱུང་བ་རྣམས་ནི་མཁྲིས་པ་གྲང་བའི་རྟགས་ཀྱི་མངོན་ཚུལ་བྱུང་བ་ཡིན་ནོ། ། །
ཀོང་སྤྲུལ་ཟིན་ཏིག་ལས། སྤྱི་རྟགས་གཟེར་མི་འཕོ། ཁ་ཁ། སྐོམ་དད་ཆེ། མིག་སྤྲིན་སེར་བའམ་དམར།
ལུས་ལ་ཚ་དྲོད་ཆེ་ཞིང་ཉོབ། ཁྱད་པར་མགོ་བོ་དང་མིག་རུས་ལྡོག་པ་ན། ལུད་པ་ཚུ་བྲོ། ཞེན་པ་ལོག རྩ་རྒྱུད་ཕྲ་ཞིང་
གྲིམས་ལ་མགྱོགས་པར་འཕར། ཆུ་སེར་ཁ་ཆེ་ཞིང་དྲི་དང་རོ་དུགས། ལྦུ་བ་ཕྲ་སེར་སངས་སླ། ལྕེ་ལ་བད་ཀན་སེར་པོ་
ཆགས། དྲོ་བས་གནོད་ཅིང་བསེལ་བས་འཕྲོད། ཅེས་དང་།
གཡུ་ཐོག་ཤོག་དྲིལ་ལས། མཁྲིས་པའི་ནད་ལ་རྩ་ཆུ་ཕྱི་ཡུལ་གསུམ། མཁྲིས་རྩ་མཁྲང་རྒྱས་འབུར་ལ་རབ་ཏུ་
དྲག རྒོད་ཅིང་འཕྲིག་ལ་འགྱུར་བ་དཀའ་བ་སྟེ། སྟེང་ལ་འབོལ་ལ་འོང་ན་འཕྲིག་ཆུང་བྱེད། སྔ་འཐེན་ཕྱི་འཐེན་བར་
འཐེན་ཞར་ཞིང་འདྲིལ། མཁྲིས་པའི་ཆུ་ནི་སེར་དང་རླངས་པ་ཆེ། ཀུ་ཡ་ཆུང་ཞིང་འགོག་ཏུ་འགྲོ་མི་ཉན། སྟེང་ན་
སྤྲིས་མ་སྐྱ་བོ་འོག་དུ་ཆགས། སྣོད་ཀྱི་མཐའ་ན་ཅུད་ཟད་སྐྱ་བ་སྟེ། ལྦུ་བ་སངས་སྐྱེན་སེར་སྐོར་སྣ་ཚོགས་བྱེད།
འཁྱགས་པའི་དུས་སུ་འབྲི་མར་ཞུ་བ་འདྲ། དེ་ལ་མེ་འོད་བྱུང་ན་ཁ་ཤོར་ཆུ། སྤྲིས་མ་སྔོ་ལྗང་བྱུང་ན་མཁྲིས་པ་
འཁྲུགས། ཀོ་ལེར་རླངས་པ་འཁོར་ན་གྲང་མཁྲིས་ཡིན། རླངས་པ་དལ་གྱིས་འཐོར་ན་ཚ་མཁྲིས་ཡིན། མིག་ལྤགས་
ལྕེ་མཆུ་སེར། མགོ་ན་སྐྱུག་དང་སྐྱིད་སྐྱུར་རྩོལ་བཅག་འཁྲུགས། དལ་བས་བདེ་ཞིང་ཁ་ཁ་སྐོམ་དད་ཆེ། མཆིལ་མ་
གར་ན་ལོར་སོང་རྙིང་པའི་རྟགས། མཁྲིས་རྩ་སེན་མོ་སེར་ན་བྱེར་བའི་རྟགས། མགོ་ལུས་ཁྱབ་པར་སེར་ན་ཚ་
འགྲམས་ཡིན། དང་ག་ཐོམ་གྱིས་འགག་ན་ཁ་ཤོར་ཡིན། མགོ་སྤུ་སེར་ན་རུས་ལ་བབས་པ་ཡིན། སྙིང་མི་དགའ་འམ་
རྨི་ལམ་སྣ་ཚོགས་འོང་། མཁྲིས་པ་མིག་སེར་སྤྱོད་ལམ་ཟས་ཀྱིས་འཚོ། ཤ་སེར་དཔྱིད་དང་དགུན་དུས་བདེ་སྙམ་
བྱེད། དབྱར་དང་སྟོན་ཀའི་དུས་ནི་རབ་ཏུ་ན། ཁ་ཤོར་དང་ག་འགགས་དང་སྐམ་སེར་འགྲོ། དེརྣམས་ཕལ་ཆེར་
ཚང་ན་མཁྲིས་པའི་རྟགས། （ ཚ་མཁྲིས་ཤ་སེར་མིག་སྔར་དཀར་མདངས་རྣམས་སེར་པོར་མཐོང་ཞིང་ཟས་ཀྱི་རོ་ཁ་
ཤ་མདོག་སེར་བའོ། །མིག་སེར་མིག་སྔར་སྔོ་དམར་མཐོང་ཞིང་སྐྱུག་ལོག་མིག་རུས་ན་མིག་སེར་བའོ། །)ཞེས་པ་
ལྟར་ཤེས་པར་བྱའོ། །
༢ བྱེ་བྲག་གི་རྟགས། ༡ རིགས་ཀྱི་དབྱེ་བའི་རྟགས་ལས། རླུང་གི་གནས་སུ་གྱུར་ན་ཁོང་པ་སྦོ་འཁྲོག་བྱེད་
ཅིང་དྲི་མ་སྐམ་ལ་གཡལ་མང་འབྱུང་ཞིང་ཤ་ཆང་བུ་རམ་དྲོད་བཅུད་ཀྱི་ཟས་ཟོས་རྗེས་བདེ་བར་མངོན། མ་ཞུ་བ་
དང་བད་ཀན་གང་གི་གནས་སུ་གྱུར་ན་ལུས་ལྕི་ཞིང་གཉིད་དང་ལེ་ལོ་ཆེ་བ་དང་འདུག་སྙིང་འདོད། ཟས་སྐོམ་དང་
སྤྱོད་ལམ་བསིལ་བའི་ཕྱོགས་གནོད་ཅིང་དྲོ་ན་བདེ། ཁྱད་པར་དྲི་མ་སྐུ་གསོབ་བྱུང་ན་མི་འགྱུར་བའི་རྟགས་སུ་
30



མངོན། ཁྲུག་གི་གནས་སུ་གྱུར་ན་སྨུག་པོའི་རྒྱུ་བྱས་པའི་དབང་གིས་དྲི་མ་སྨུག་ནག་སྐམ་པ་ལ་ ཤ་རིལ་འདྲ་བ་
འབྱུང་ངོ༌། །
（༡) མཁྲིས་པ་ཁ་ལུད་པའི་རྟགས། མཆིན་པའི་སྐྲན་གྱིས་ཁར་ལུད་པའི་རྟགས་མཆིན་པའི་སྟེང་དུ་སྐྲན་
བྱུང་བའམ་མཆིན་པ་རྒྱས་པའམ་སྐྲངས་པར་གྱུར་ཏེ་ཆེར་སོང་བ་མྱང་བས་གསལ་བ་དང་། ཕོ་བའི་སྐྲན་གང་ཞིག་
གིས་སྣོད་མཁྲིས་བཅར་ཏེ་མཁྲིས་ཡུལ་འཕྲོག་ན་ཟས་ལ་འདོད་སྲེད་ཆེ་ཡང་ཟོས་ཚེ་གནོད་ཅིང་སྐྱུགས་པ་དང་ཕྱི་
ཡུལ་མཁྲིས་པའི་ཐད་དུ་ལག་པས་མནན་ན་སྲ་ཞིང་ཤེད་ཆེར་མནན་ན་མི་བཟོད་པ་ཡིན། མཁྲིས་པ་རང་ལ་སྐྲན་
ཞུགས་ཚེ་ལུས་ཤེད་ཆུང་ཞིང་པགས་མདོག་སེར་བ་དང་། ཟ་འཕྲུག་འབྱུང་ཞིང་དང་ག་འགགས། ཁྱད་པར་སྐབས་
ལ་ལར་གཟེར་ཟུག་ཆེ་བ་འབྱུང་ངོ༌། །
（༢)སྣོད་མཁྲིས་ཁ་ཤོར་གྱི་རྟགས་སུ། ལུས་ཤེད་ཉམས་ཤིང་མཁྲིས་པ་འཁྲུ་སྐྱུགས་བྱེད་པ་དང་། ཁྱད་
པར་འགྲམས་རྐྱེན་ལས་བྱུང་བ་ལ་མིག་སེར་བ་དང་ཤ་མདངས་སྔོ་ལ་མགོ་བོ་ལྕི་བ་འབྱུང་། རླུང་སྟོབས་ཀྱིས་ཁ་ཤོར་
ཚེ་ལུས་པོ་སྲ་ཞིང་མདོག་སེར་བ་འཁྲུ་སྐྱུགས་བྱེད་པ་འབྱུང་ངོ༌། །
（༣)མཁྲིས་པ་རྩར་རྒྱུག་པའི་རྟགས། རང་བཞིན་ཟས་སྤྱོད་རྐྱེན་གྱིས་རྩར་རྒྱུག་པའི་མཁྲིས་པ་ཤ་སེར་
དང་མིག་སེར་གཉིས་ལས། ཤ་སེར་གྱི་རྟགས་ནི། ལུས་ཤེད་ཆུང་ཞིང་ཉིན་གཉིད་མི་ཐུབ་པ་དང་། ལུས་ལྕི། བཏུང་
བའི་བྱེ་བྲག་རྣམས་ལ་རོ་ཁ་བ་བྲོ་བ་དང་། པགས་མདོག་སེར་པོར་འགྲོ་ཞིང་རྫས་ཀྱི་བྱེ་བྲག་དཀར་པོའི་རིགས་ལ་
སེར་པོའི་འཁྲུལ་སྣང་འབྱུང་། སྔ་དྲོ་བསིལ་ཕེབས་པའི་དུས་ལྟ་བུ་ལ་བདེ་ཞིང་ཉིན་དགུང་གི་དུས་སུ་ན་བའོ། །
མིག་སེར་གྱི་རྟགས་ནི། མིག་སྤྲིན་དང་སེན་མོའི་མདོག་སེར་ལ་ལུས་རྔུལ་ཞིང་ཉམས་ཆུང་བར་འགྱུར། ཁོང་པ་ཚ་ལ་
མིག་རུས་ན་བ་དང་། ཟས་ཀྱི་རིགས་ཡི་གར་མི་འོང་ཞིང་སྐྱུག་སྙམ་དང་སྐོམ་དད་ཆེ། མིག་སྔར་ཁ་དོག་སྔོ་དམར་གྱི་
མདོག་ཏུ་མཐོང་བ་འབྱུང་ངོ་། །གོང་དུ་བཤད་པའི་རིགས་ཀྱི་དབྱེ་བའམ་མཁྲིས་ནད་དེ་ཀུན་ཀྱང་ཡུན་རིང་རྒྱུས་
ནས་སྨིན་པའི་དུས་སུ་ཀྵ་ཡ་ནག་པོར་འགྱུར་ཞིང་ཟ་འཕྲུག་འོང་། པགས་མདོག་སྔོ་ནག་དང་། སྐྲ་དང་སྨིན་མ་བྱི།
ལུས་ཤེད་ཉམས། ཤ་སྐམ་ཞིང་སེན་མོར་ནག་ཐིག་ཆགས་པ་དེ་འདྲར་འགྱུར་བའི་དུས་སུ་མཁྲིས་པ་དེ་ཤ་རུས་
ཐམས་ཅད་ལ་ཁྱབ་པ་ཡིན་པས་འཚོ་དཀའ་བའི་རིགས་སུ་འགྱུར་བ་ཤེས་པར་བྱའོ། །
༢. མཁྲིས་ནད་གནས་ཀྱི་དབྱེ་བའི་རྟགས། པགས་ལ་གྲམས་ན་ཟ་འཕྲུག་དང་། ཤ་ལ་རྒྱས་ཚེ་ཤུ་ཐོར་
འབྱུང་བ་དང་། འཕྲུག་པའི་ཤུལ་དུའང་ཆུ་སེར་དང་ཁྲག་མཁྲིས་འཛག་པ་མཐོང་། རྩ་རུ་རྒྱུ་ན་ཚིགས་གཞི་དང་ཞྭ་
གཞི་མཆན་ཁུང་སོགས་དྲོ་སར་ཟ་ཞིང༌། དེ་ཉིད་རྒྱས་པར་གྱུར་ན་ལུས་ཀུན་ཟ་བ་འབྱུང་། དེ་དུས་རྩ་མིག་མཁྲིས་
31



པས་གང་ཕྱིར་ལྤགས་མདོག་དང་མིག་སྤྲིན་སེར་པོར་འགྱུར་ཞིང་གཏར་བའི་ཚེ་ན་ཁྲག་མེད་པར་མཁྲིས་པ་རྐྱང་
པར་འོང་ཡང་སྲིད། རུས་ལ་ཞེན་པ་ན་ཚིགས་པ་ཐམས་ཅད་ན་བ་དང་། ལྷག་པར་ཁོལ་བུར་ན་ཞིང་ལུས་ཀྱི་ཤ་སྐམ་
ལ་ཚིགས་སྟེང་སྐྱངས་པར་འགྱུར། སྙིང་ལ་ཞུགས་ན་གློ་སྙིང་རོ་སྟོད་ན་ལ་ལྕེ་མདོག་སེར། མཚན་གཉིད་ཆུང་ཞིང་།
བཟའ་བཏུང་གྲང་མོ་འདོད། གློར་ཞུགས་ན་སྣབས་ལུད་སེར་པོ་འོང་། མཆིན་པར་ཞུགས་ན་ཤ་མདོག་སྔོ་ཞིང་
མཆིན་པའི་སྟེང་དང་མགོ་བོ་ན། མིག་སྐམ་ཚག་དང་། མཆིལ་མ་སྐ་ལ་འདྲིལ། མཚེར་པར་ཞུགས་ན་ལྕེ་མདོག་སྔོ་
ཁྲའམ་སེར་ཁྲ་འབྱུང་བ་དང་ཁྲག་རླན་འཁྲུ་ཞིང་རྫིང་ཆུ་གསོག་པ་དང་། རྐང་གཡོན་སྐྲངས་ལ་ལྷུ་ཚིགས་ན། མཁལ་
མར་ཞུགས་ན་རྐང་པ་ལྕི་ལ་མཁལ་རྐེད་ན་བ་དང་། རྣ་རྒྱབ་སེར་པོར་འགྱུར། ཕོ་བར་ཞུགས་ཚེ་མཁྲིས་པ་འཁྲུ་
སྐྱུགས་དང་། ལོང་དང་རྒྱུ་མར་ཞུགས་ན་མཁྲིས་པ་འཁྲུ། ལྒང་པར་ཞུགས་ན་ཆུ་ཁ་སྲིའམ་སྙི། མངལ་དུ་ཞུགས་ན་
མཁྲིས་པ་འཛག་གམ་འདྲིལ། མགོ་ལ་ཞུགས་ན་མཚོག་མ་དང་ཀླད་པ་ན་ལ། ཁྱད་པར་ཉི་མར་བསྲོ་བ་དང་ཞོ་
འཐུང་བའི་རྐྱེན་སོགས་ཀྱིས་སྟོན་དུས་ལྡང་། མིག་ལ་ཞུགས་ན་མིག་སེར་ཞིང་ཚ་ལ་མཆིལ་མ་མང་དུ་འབྱུང་། རྣ་
བར་ཞུགས་ན་ཟུག་གཟེར་ཆེ་ཞིང་རྣ་བ་ཚ་ལ་ཁྱད་པར་རྣ་བའི་ནང་ནས་ཆུ་སེར་འཛག སྣར་ཞུགས་ན་མཚུལ་པ་
འགགས་ཤིང་སྣབས་མདོག་སེར། ལྕེ་ལ་ཞུགས་ན་ལྕེ་མདོག་སེར་པོར་འགྱུར་ཞིང་ཟས་ཟོས་པའི་རོ་ཁ་བ་འབྱུང་
ངོ༌། །
༣. མཁྲིས་ནད་བྱེ་བྲག་པའི་རྟགས། མཁྲིས་པ་འཇུ་བྱེད་ནད་དུ་གྱུར་ཚེ་ལྕེ་མདོག་སེར་ལ་སྐོམ་དད་ཆེ་བ་
དང་། ཟས་སྐོམ་མི་འཇུ་ཞིང་དང་ག་འགགས་པ་འབྱུང་། མདངས་བསྐྱུར་ནད་དུ་གྱུར་ན་ཆུ་སེར་གྱིས་ཕོ་བ་གང་
ཞིང་ལུས་ལྕི་ལ་ཉམས་སྟོབས་ཆུང་བར་འགྱུར། སྒྲུབ་བྱེད་ནད་དུ་གྱུར་ཚེ་སྙིང་གཅུས་པའི་ཉམས་དང་དབུགས་རྒོད་
ཅིང་སྐོམ་དད་ཆེ་བ། དང་ག་མི་བདེ་བ་དང་ལུས་འདར། གློ་སྙིང་ལ་ན་ཟུག་ཚ་ཙག་བྱེད་པ་འབྱུང་། མཐོང་བྱེད་ནད་
དུ་གྱུར་ན་མགོ་ན་ཞིང་ཆང་བཏུང་ཚེ་གཟེར་བ་དང༌། མིག་སྤྲིན་སེར་ལ་མིག་གིས་ཉེ་བ་མཐོང་ཞིང་རིང་བ་མི་
མཐོང་། མདོག་གསལ་ནད་དུ་གྱུར་ཚེ། ལུས་ཀྱི་ཤ་དྲོད་ཚེལ་པགས་མདོག་སྔོ་ནག་འབྱུང་ཞིང་རིང་བ་མི་མཐོང་།
མདོག་གསལ་ནད་དུ་གྱུར་ཚེ། ལུས་ཀྱི་ཤ་དྲོད་ཆེ་ལ་པགས་མདོག་སྔོ་ནག་འབྱུང་ཞིང་ན་ཟུག་ཆེ་ལ་རེག་བྱ་རྩུབ་པ་
འབྱུང་ངོ༌། །དེ་ལྟར་བཤད་མ་ཐག་པའི་མཁྲིས་ནད་རྐྱང་པ་དེ་རྣམས་ལ་རླུང་ནད་དང་། བད་ཀན་གྱི་ནད་གང་
དང་འདྲེས་པ་དེ་དང་དེའི་རྟགས་སྟོན་པར་འགྱུར་རོ། །
32



ལྔ། མཁྲིས་ནད་གསོ་ཐབས།
༡ སྤྱིའི་གསོ་ཐབས་ནི། ཏིག་ཏ་དང་ཨ་རུའི་གདུས་ཐང་བཏང་རྗེས་མཁྲིས་ལས་རྣམ་རྒྱལ་ལྟ་བུའི་སྤྱི་སྨན་
གཏོང་བ་དང་། ཕོ་བར་བབས་ན་བྲག་ཞུན་དགུ་པ། རྒྱུ་མར་བབས་ན་ཏིག་ཏ་དགུ་པ། ནད་སྟོབས་ཆེ་བར་གྱུར་ཚེ་
དེ་གཉིས་ཀྱི་སྟེང་དུ་བི་ཥ་ཤུ་དག་རུ་རྟ་གར་ནག་བཅས་པའི་ཁ་ཚར་བཏབ་སྟེ་བསྟེན། དཔྱད་དུ་ཨ་རུ་བཞི་པའི་
ག་དུས་ཐང་བཏང་ནས་འདུས་པར་འགྱུར་བ་ན་དུར་བྱིད་བཅུ་པས་བཤལ་བཏང་ན་ལེགས་པས་སྔོན་འགྲོ་རྗེས་
གཅོད་སྤྱི་དང་མཐུན་པར་བྱ། སྤྱིར་མཁྲིས་པ་བཤལ་ལས་མ་འདའ་ཞིང་། སྒོས་སུ་སྣོད་བབས་ཀྱི་རིགས་ལ་གཙོ་བོར་
མཆོག་ཏུ་བསྔགས་པ་ཡིན་ནོ། །
༡. མཁྲིས་ནད་ཚ་བའི་བཅོས་ནི། མ་ནུ་བཞི་སྟེང་སྐེམ་པོ་( ཨ་རུ་）དང་སེ་མེ་བསྣན་པའི་བསྡུས་ཐང་ངམ་
འཕྲུལ་ཐང་དང་བདུན་ཐང་ལྟ་བུ་བཏང་ནས་མཁྲིས་ཚད་མི་བྱེར་བ་དང་། བསྡུ་བ། རང་གནས་སུ་འཇོག་པ་བཅས་
བྱེད་པའི་ཐབས་བསྟེན་པ་དང་། དེ་རྗེས་བྱང་ལུགས་བོང་དཀར་བཅུ་གསུམ་དང༌། སྤང་རྩི་བཅུ་གཉིས། རྟ་ཟི་
དམར་པོ་སོགས་འབྲེལ་ཡོད་སྨན་སྦྱོར་གང་ལེགས་རྣམས་ནད་རྟགས་དང་བསྟུན་ནས་གཏོང་། མཁྲིས་ནད་ཚ་བའི་
ཁ་ཟས་སུ་བ་ལང་གི་ཤ་རྡུད་པ་དང་། རི་དྭགས་ཀྱི་ཤ་གསར། བ་རའི་མར་གསར། འབྲས་དང་ནས་སྔོན་གྱི་ཟན།
བཏུང་བ་གངས་ཆུ་དང་། བ་རའི་ཞོ་དར། ཚྭ་སོགས་སྡོར་མེད་པའི་ཇ་སླ་མོ་སོགས་མདོར་ན་བསིལ་ལ་ཡང་བའི་
ཟས་སྐོམ་གྱི་རིགས་བསྟེན་པ་དང་། སྤྱོད་ལམ་ཞེ་སྡང་སྐྱེད་པ། སྟོན་དཔྱིད་དུས་སུ་ཉི་མ་བསྟེན་པ། དྲག་ཤུལ་གྱི་
ལས་བྱེད་པ་རྣམས་སྤང་ཞིང་། ཡིད་དུ་འོང་བའི་ལས་དང་། བསིལ་བའི་གནས་སུ་དལ་བར་འདུག་པ་དང་། ཆུ་
བསིལ་གྱི་ཁྲུས་དང་གོས་གསར་དྲི་མེད་བགོ་བར་བྱའོ། །
༢.གྲང་མཁྲིས་ཀྱི་བཅོས་ནི། གར་ནག་བཅུ་པ་དང་། གསེར་མདོག་ལྔ་པ། གསེར་མདོག་བདུན་པ་ལྟ་བུ་
བཏང་ཞིང་ཐོག་མཐར་གཏར་མི་བྱ། རྒྱུན་སྦྱོང་དགོས་ན་མ་གཏོགས་རྩུབ་བཤལ་ཡང་སྤང་ན་ལེགས། གསོ་དཀའ་
བར་འགྱུར་བའི་གྲས་ལ་ཚིགས་པ་བཅུ་པ་དང་བཅུ་གཉིས་སོགས་བསྲེག གྲང་མཁྲིས་ཀྱི་ཁ་ཟས་ནི། བ་ར་མཛོ་
རྣམས་ཀྱི་མར་གསར་དང་ལུག་ཤ་གསར་པ། ཉ་ཤ་དང་ཤ་རྙིང་སྐམ་པོ། ཟན་དྲོན་སོགས་ཟས་སྐོམ་གསར་འཇམ་
གྱི་རིགས་བསྟེན། སྤྱོད་ལམ་ནི་རླན་དང་གྲང་སར་འདུག་པ། རླུང་བསེར་གྱི་ནང་དུ་འགྲོ་བ་སོགས་སྤང་ཞིང་སྐམ་
སའི་ཡུལ་དུ་ལུས་མི་རྔུལ་ཙམ་དུ་བཅག་པར་བྱ་བ་ཡིན་ནོ། །
33



༣. ཀོང་སྤྲུལ་ཟིན་ཏིག་ལས། དེ་ལ་མགོ་ན་ཤས་ཆེ་ན་མགོ་ཐང་གསུམ་པ་དང་བཅུ་གསུམ་པ་བཏང་། སྨན་
དར་མ་ལ་རྒྱུད་ཀྱི་ཏིག་བརྒྱད་རྒྱ་ཏིག་དངོས་སྦྱར་བ། གཡའ་ཀྱི་ཉེར་ལྔ། ཏིག་ཏ་ཉེར་ལྔ་སོགས་མཁྲིས་སྨན་སྤྱི་ཁྱབ་
བཏང་། རྒན་པོ་ལ་མཁྲིས་ལས་རྣམ་རྒྱལ་ལྟ་བུ་རླུང་མི་སྐྱེད་པའི་འཇམ་པོ་བཏང་བ་ལེགས། ཁྲག་མཁྲིས་རྟགས་ཆུ་
ལ་དམར་མདངས་ཡོད། རྩ་ཁེངས༑ རོ་སྟོད་གཟེར་བ་སོགས་ལ་ཙནྡན་བཅོ་བརྒྱད། གླང་ཆེན་རིགས། སྐྱུ་རུ་འཕྲུལ་
འཁོར་ཅན། གུར་གུམ་མཆོག་བདུན་དང་ཏིག་བརྒྱད་བསྲེས་པའི་གུར་ཏིག་གི་ཏིག་རྣམས་ཟབ། དཔྲལ་རྩེ་དང༌།
རུ་ཐུང་ཨན་ཙམ་གཏར་ཞེས་སོ། །
༢ མཁྲིས་ནད་བྱེ་བྲག་གི་བཅོས། རླུང་གི་གནས་སུ་གྱུར་ན་གསར་བཅུད་ཀྱི་ཟས་བསྟེན་ཞིང་། མན་རྒྱུད་
སེ་འབྲུ་བདུན་པ་དང་། ཕྱི་རྒྱུད་འཇམ་རྩི་བསྟེན་པ་དང་། ཚིགས་པ་དང་པོ་དང་དགུ་པ་མེ་ཡིས་བསྲོ། མ་ཞུ་བ་དང་
བད་ཀན་གྱི་གནས་སུ་གྱུར་ན་ཕྱི་རྒྱུད་སེ་འབྲུ་བཞི་པའམ། རྒོད་མ་ཁའི་ཕྱེ་མས་མེ་དྲོད་སྐྱེད་ཅིང་། སྐྱུགས་དང་
བཤལ་གང་རུང་བསྟེན་པ་དང་། ཚིགས་པ་གསུམ་པ་དང་བཅུ་གསུམ། མེ་མཉམ་ལྷུན་གསང་རྣམས་སུ་བསྲེག ཁྲག་
གི་གནས་སུ་གྱུར་ན་བད་ཀན་སྨུག་པོ་ལྟར་དུ་བཅོས་ཤིང་། ཚིགས་པ་བརྒྱད་དགུ་མེ་ཡིས་མནན་པར་བྱའོ། །
མཆིན་པ་རྒྱས་ནས་མཁྲིས་པ་ཁར་ལུད་པ་ལ་ཕྱི་རྒྱུད་ཅུ་གང་བརྒྱུད་པ་དང་། གཞན་ཡང་སྐྲངས་པ་འཇོམས་པའི་
སྨན་ཅི་རིགས་བཏང་ནས་རུ་ཐུང་ངམ་སྣོད་ཀ གཤའ་རིངས་གཏར་བས་ཁྲག་སྟོབས་དབྲི་བ་དང་། ཕྱི་རྒྱུད་ལྟོ་
བཤལ་སྟེང་དུ་གུར་གུམ་བ་ཤ་ཀ་བྲག་ཞུན་བསྣན་པས་སྦྱངས་ཏེ་ཚིགས་པ་བརྒྱད་དགུ་མེ་ཡིས་བཅད། ཕོ་སྐྲན་གྱིས་
ཁར་ལུད་པ་ལ་ཕྱི་རྒྱུད་ཐལ་སྨན་བར་མའི་སྟེང་མན་རྒྱུད་འགྲོན་ཐལ་ལྔ་པ་བསྣན་པས་བཤིག་ལ་སྦྱངས་པ་དང་། རུ་
ཐུང་གཤའ་རིངས་ཅུང་ཟད་གཏར་ནས་རྗེས་ལ་ལྷུན་གསང་དགུ་པ་ཁ་གསུམ་བསྲེག མཁྲིས་པའི་སྐྲན་གསར་པ་
ཡིན་ན་གར་ནག་ནུས་ལྡན་བསྲེགས་པའི་ཐལ་བ་ལ་དོང་གྲ་བསྣན་པའི་སེ་འབྲུ་ལྔ་པ་ཆུ་སྐོལ་གྱིས་དབུལ་བ་དང་
ལག་ལེན་ལྡན་པའི་བཤལ་གྱིས་སྦྱོང་། སྐབས་སུ་ཕྱི་རྒྱུད་ཏིག་ཏ་བརྒྱད་པ་ཁ་ཚར་ཅན་བཏང་ནས་རུ་ཐུང་དང་
མཁྲིས་རྩ་ཕྲན་བུ་གཏར་བ་དང་། རྗེས་སུ་ཚིགས་པ་བརྒྱད། དགུ། བཅུ་གཉིས། ཕོ་གསང་རྣམས་བསྲེག་ཤ་སེར་
མིག་སེར་གཉིས་ལས་ཤ་སེར་ལ་མན་རྒྱུད་ཏིག་ཏ་བརྒྱད་པའི་སྟེང་དུ་ལྷན་ཐབས་ཨ་རུ་བདུན་པ་བསྣན་ནས་
གཏོང་། མིག་སེར་ལ་འབྲས་གསུམ་ཏིག་ཏའི་ཐང་བཏང་ལ། གསེར་མདོག་ལྔ་སྟེང་སྐྱུ་རུ་དྲུག་པ་གཙོར་བསྐྱེད་
བཏང་བ་དང་། ཕྱི་རྒྱུད་གུར་གུམ་བདུན་པ་ལ་ཙན་དན་ག་བུར་རིམ་པར་བསྣན་པ་དང་། ཏིག་བརྒྱུད་བསྣོལ་མར་
བཏང་། ནད་ལྕི་བ་བྱུང་ཚེ་བཤལ་གྱིས་སྦྱངས་པ་དང་། གཤའ་རིངས་དང་གསེར་མདུང་སྐབས་དང་སྦྱར་ནས་
གཏར། མཁྲིས་ནད་དེ་ཀུན་ཡུན་རིང་སྨིན་ནས་ཀླུ་ཡར་གྱུར་པའི་དུས་སུ་བཅོས་པ་དཀའ་ཡང་། ནན་གྱིས་བཅོས་
34



ཚེ་འཚོ་ཡང་སྲིད་པའི་ཕྱིར། ལྷན་ཐབས་གུར་གུམ་ཉེར་གསུམ་དགུང་གཉིས་ཆུ་སྐོལ་ངད་ཡལ་གྱིས་དབུལ་བ་དང་།
ཚད་རྟགས་ཆེན་དེ་སྟེང་འཛིམ་དཀར་བསྣན་པ་དང་། གྲང་རླུང་རྟགས་ཆེ་ལ་ཨ་རུ་བརྒྱུད་ཚད་དུ་སྦྱར་བ་གར་ཆང་
གིས་དབུལ་ལ་བཏང་། འདི་ལ་གོང་གི་སྤྱི་བཅོས་ཀྱི་བཤལ་བསྟེན་ཅིང་། བསིལ་དྲོད་སྙོམས་པའི་ཟས་ཀྱིས་ཕྱི་རྗེས་
སྦྱོང་བ་དང་། རྗེས་སུ་ཚིགས་པ་བཅུ་གསུམ་དང་བཅུ་དགུ་བསྲེག་པར་བྱའོ། །
༡ མཁྲིས་ནད་གནས་ཀྱི་བཅོས། མཁྲིས་པ་ཤ་པགས་གཉིས་ལ་རྒྱུས་པར་རྒྱ་སྤོས་བཅུ་པ་གཏོང་བ་དང་།
དུར་བྱིད། སྔོན་བུ། ཨ་རུ་མཆུ་སྐུང་གསུམ་བསྡུས་པའི་དྭངས་མ་ལ་ཆུ་སེར་སྨན་གསུམ་བཏབ་པས་རྒྱུན་སྦྱོངས་བྱས་
ལ་དཔྱད་དུ་ཆུ་སེར་གཤའ་རིངས་དང་། གདོང་རྩེ། མཁྲིས་རྩ་གཤའ་རིངས་རྣམས་གཏར་ཞིང༌། ཆུ་ལུམས་བྱས་
རྗེས་ཕྱི་རྒྱུད་སེང་ལྡེང་སྨན་མར་བཏང་བ་ལེགས། རྩར་ཞུགས་པ་ལ་ཏིག་ཏ་བདུན་པའི་ཐང་བཏང་ནས་གོང་གི་
བཤལ་གྱིས་སྦྱངས་རྗེས་ག་བུར་ཉི་ཤུ་རྩ་ལྔ་སྦྱར་རོ། །རུས་ལ་ཞུགས་ན་མན་རྒྱུད་ཏིག་ཏའི་རྒྱུན་སྦྱོང་བྱ་ཞིང་། ག་
བུར་ཉེར་ལྔར་མཁྲིས་སྨན་གྱིས་ཁ་བསྒྱུར་ཏེ་གཏོང་བ་དང་། ཁ་ཟས་བསིལ་བ་བསྟེན་ཅིང་ཆུ་ལུམས་བྱེད་པ་ཤིན་ཏུ་
བསྔགས། ཤ་ཁྲག་རུས་པ་རྣམས་སྐམ་པ་ལ་མན་རྒྱུད་ག་བུར་བདུན་པའི་ལྡེ་གུ་གཏོང་ངོ༌། །དོན་ལྔ་ལ་མཁྲིས་པ་
ཞུགས་ན་ཏིག་ཏ་བརྒྱད་པ་ཁ་བསྒྱུར་དང་བཅས་པ་སོ་སོའི་གཉེན་པོར་གཏོང་བ་དང་ཚ་བ་ཆོམས་ནས་དོན་རང་
རང་གི་ཚིགས་གསང་མེ་ཡིས་བསྡམ་མོ། །སྣོད་ཕོ་བ་སོགས་ལ་མཁྲིས་པ་ཞུགས་ཚེ་གང་ལ་ཡང་བཤལ་གྱི་རིགས་
ལས་ལྷག་པ་མེད་དོ། །མགོ་ལ་མཁྲིས་པ་ཞུགས་ན་ཏིག་ཏ་ཤས་ཆེ་བའི་རྒྱུན་སྦྱོང་དང་། གཡའ་ཀྱི་མ་ཤས་ཆེ་བའི་
སྐྱུགས་བྱ་ཞིང་ཏིག་ཏ་བརྒྱད་པ་བཏང་ནས་སྡུད་སྒོ་རྣམ་གསུམ་མེ་ཡིས་མནན། མིག་ལ་ཞུགས་ན་དཔྲལ་རྩ་གཏར་
ཞིང་སྐྱེར་ཁཎ་བྱུག་པ་དང་། རྣ་བར་ཞུགས་ན་རུ་རྟ་ལྔ་པའི་ཁུ་བ་བླུག སྣ་ལ་ཞུགས་ན་ཕྱི་རྒྱུད་སྣ་སྦྱོང་སྦྱོར་བ་དྲུག་པ་
བཏང་རྗེས་གུར་གུམ་གྱི་ཞུན་མར་བླུག ལྕེར་ཞུགས་པ་ལ་ལྕེ་འོག་སྒབ་རྩ་གཏར་ཞིང་ཤིང་མངར་རྒུན་འབྲུམ་ཀ་ར་
སོགས་མངར་རིགས་ཀྱི་མཁུར་བཀང་བྱས་པས་ཕན་ནོ། །
༢ མཁྲིས་ནད་ནང་ཚེགས་ཀྱི་བཅོས། འཇུ་བྱེད་ནད་དུ་གྱུར་ན་ཕྱི་རྒྱུད་རྒྱམ་ཚྭ་གསུམ་ཐང་བཏང་ནས་
གསེར་གྱི་ཕུད་བུས་སྐྱུགས་དྲངས། མདངས་བསྒྱུར་ནད་དུ་གྱུར་ཚེ་མན་རྒྱུད་ལྟར་གྱི་བཤལ་བཏང་ཞིང་རྒྱ་ཏིག་
བསྣན་པའིརྒོད་མ་ཁའི་ཕྱེ་མ་གཏོང་། སྒྲུབ་བྱེད་ནད་དུ་གྱུར་ཚེ་ཨ་གར་དྲུག་པ་གཏོང་བ་དང་། མཐོང་བྱེད་ནད་དུ་
གྱུར་ཚེ་ཏིག་ཏ་བདུན་པའི་ལྡེ་གུ་གཏོང་། མདོག་གསལ་ནད་དུ་གྱུར་ཚེ་གསེར་མེ་དྲུག་པ་བཏང་ཞིང་ཙན་དན་
དཀར་པོ་དང་གུར་གུམ་ཆུར་སྦྱར་བས་བྱུག་པ་བྱ། གཞན་ཡང་བད་ཀན་དང་རླུང་འདྲེས་པའི་ནད་ལ་དེ་དང་དེ་
མཐུན་གྱི་གཉེན་པོ་གང་རིགས་གཏོང་བར་རིགས་སོ། །
35



ཀོང་སྤྲུལ་ཟིན་ཏིག་ལས་བྱེ་བྲག་བཅོས་ཐབས་ལ། ༡ བད་མཁྲིས་ནད་རྟགས་གོང་མ་རྣམས་ཀྱི་སྟེང་དུ་
ཆུ་སྐྱུར་སྐྱུག ཞེ་ལྡོག་རྩ་ཁ་བྱིང་ཞིང་གཏིང་གྲིམ། ཆུ་དཀར་སེར་སོགས་ལ་ཏིག་བརྒྱད་དང་བདུད་རྩི་སུམ་སྦྱོར་
བསྲེས་པ། རྒྱུད་ཀྱི་ཅོང་ཞི་དྲུག་པ། རིལ་དཀར་པད་སྡོང་། མན་ངག་བསིལ་སྦྱོར། སེ་འབྲུ་པད་མ་འདབ་བརྒྱད།
གསེར་མདོག་བཅོ་བརྒྱད་རྣམས་ཟབ། མཚོག་གསང་དབྱེ། རྒྱབ་རྩ་དྲུག་འདུས་དང་གསེར་དུང་གཏར། ༢ རླུང་
མཁྲིས་བསྡོངས་ནས་མགོ་གཟེར་འཕོ་ལེན་སྐྱེ་འབྲི་བྱེད་ལུས་འདར་བ་སོགས་ལ་གསེར་མདོག་ལྔ་པ། མཁྲིས་ལས་
རྣམ་རྒྱལ་དང་ཨ་གར་བརྒྱད་པ་ལྟག་པ་སྤྲད། ཆང་ནད་དང་བསྡོངས་པའི་མཁྲིས་པ་ལ་མཁྲིས་ལས་རྣམ་རྒྱལ་གྱིས་
སེལ། སྤྱིར་ཆང་རག་གིས་ན་བའི་རིགས་ལ་ནངས་སྔ་ཆང་རག་ཁར་མ་སོང་གོང་། དཀར་པོ་དྲུག་སྦྱོར་ཐུན་རེ་བཏང་
བས་ནད་སྐྱོན་མི་འབྱུང་ཞིང་ལུས་བདེ་བར་བཤད། ༣ མཁྲིས་སྲིན་བསྡོངས་ནས་མགོ་གཟེར། སྐབས་སྐབས་ཚ་
འབྲབ་བྱེད། སྲིན་ཚང་གཟེར་བ་ལ་ཚེ་སྒྱུ་ལུགས་ཀྱི་གར་ནག་བཅོ་ལྔ་ཐེང་ཆོག་ཡིན། གསེར་མདོག་བཅུ་གཅིག་བཟི་
ཡོད། གུར་ཁྱུང་རྣམས་དང་། མཁྲིས་པའི་སྤྱི་སྨན་ཀྱང་འཕྲོད། མུར་གོང་འཕར་རྩ་གཏར། ༤ མཁྲིས་པ་སྣོད་དུ་
བབས་པའི་གྲང་མཁྲིས་རྟགས། བསིལ་དྲོད་ཀྱི་ཕན་གནོད་མི་ཚོར། ཕོ་བ་ཅུང་གཟེར་ཞིང་འཁྲོག ཁ་ཁ། ཞེ་ལྡོག ཁ་
ཟས་མི་ཞུ་བ་ལ། གསེར་མདོག་ལྔ་པ་ཁ་རྐྱང་ངམ། དེ་དང་ཞི་དྲུག་བསྲེས་པའི་གསེར་ཞི་ཁ་སྤྲོད། པད་མ་འདབ་
བརྒྱད། གཡའ་ཀྱི་བདུན་པ། མཁྲིས་ལས་རྣམ་རྒྱལ་སོགས་བཏང་། ཕོ་བར་བབས་ནས་མཁྲིས་ཁུ་སྐྱུག ཕོ་བ་གཟེར་
བ་ལ་བྲག་ཞུན་དགུ་པ། བདུད་རྩི་སླེབ་ཆོག་བཟི་ཆུང་ཅན། བྲག་ཁྱུང་བཟི་ཆུང་ཅན་ཡོད་པ་བཅས་ཟབ། ནད་འདི་
གཉན་རིམས་དང་བསྡོངས་པ་མང་བས་སྨན་འདི་རྣམས་བཏང་བ་ཤིན་ཏུ་ལེགས། རྒྱུ་མར་བབས་ནས་སེར་པོ་
འཁྲུ་བ་ལ་མཁྲིས་ཕྱེ་བདུན་པ་དང་། བྲག་ཞུན་དགུ་པ་ཟབ། སྣོད་མཁྲིས་ཕོ་བའི་གཡས་ངོས་གཟེར་བ་ལ་གར་ནག་
བཅུ་པ་ཁོ་ན་ཟབ། གྲང་མཁྲིས་ཁ་ལུད་པ་ལ་གར་ནག་བཅུ་སྟེང་ཁ་ཆེ་དོམ་མཁྲིས་ཁ་ཚར་བཏབ་པ་ཟབ། སྤྱིར་སྣོད་
མཁྲིས་ཀྱི་རིགས་ལ་གར་ནག་སྦྱོར་བ་ཐམས་ཅད་ཟབ། དྭངས་མ་གནས་འཇོག་གཤམ་གསལ་ཡང་མཁྲིས་པའི་
ནད་རིགས་ལ་ཕན་ཆེ་བ་ལག་བླངས་མའོ། །མཁྲིས་པ་བཤལ་ལས་མི་འདའ་བ་ཡིན་པས་མཁྲིས་ནད་ཐམས་ཅད་
དང་ཁྱད་པར་སྣོད་བབས་ཀྱི་མཁྲིས་ནད་ལ་ཨ་རུ་གསེར་བཤལ་མཆོག་ཏུ་བསྔགས། བཅུ་པ་མཁྲིས་གསང་དང་མེ་
མཉམ་གསང་ལ་མེ་བཙའ་བརྒྱབ་པས་གྲང་མཁྲིས་རྗེས་གཅོད་ཕན། ༥ མཁྲིས་པ་ཀློ་ཡ་སྣོད་དུ་ལྷུང་བ་ལ། གུར་
གུམ་མཆོག་བདུན། ཏིག་བརྒྱད་སྟེང་གཡའ་ཀྱི་བསྣན་པ་ཟབ། སྨན་གྱིས་མ་ཆོག་ཡུན་རིང་ལུས་པས་མཁྲིས་པ་ཤ་
ལྤགས་ལ་གྲམ། མིག་རྩ་ ཤ་མདོག་སེར། ཆུ་རྟགས་སྐྱེར་ཁུ་ལྟ་བུ་བྱུང་ན་མན་ངག་རྒྱུད་ཀྱི་ཏིག་ཏའི་མང་སྦྱོར།
གཡའ་ཀྱི་ཉེར་ལྔ། གཡའ་ཀྱི་བདུན་པ་སོགས་ཟབ། མཁྲིས་པ་ཐམས་ཅད་ལ་ཉིན་མོ་གཉིད་མེ་ལོག བསིལ་སར་དལ་
36



བར་བསྡད། ཆུ་བསིལ་བསྐོལ་གྲང་། འབྲས་དང་ཆག་ཚེའི་ཐུག་པ་སླ་མོ། རི་དྭངས་སོགས་ཀྱི་ ཤ་གསར། བ་མར་
གསར་པ་སོགས་བསྟེན་ཅིང་དྲོད་བཅུད་ཀྱི་སྤྱོད་ལམ་དང་ཟས་སྐོམ་སྤང་བར་བྱའོ་ཞེས་སོ། །
དུག མི་ལྡོག་པའི་ཕྱི་རྗེས་བཅད་པ།
ནད་མཇུག་བཤལ་གྱིས་རྗེས་བཅད་ལ་དེ་རྗེས་རྩ་ཁ་བསྡམ་པའི་ཕྱིར་དུ་དོམ་དྲེད་ཉ་གསུམ་གྱི་མཁྲིས་པ་
ཐུན་གསུམ་ལ་གུར་གུམ་དང་ཀ་ར་སྦྱར་བ་འོ་མས་འཕུལ་ལ་བཏང་ངོ་། །དེའི་རྗེས་སུ་ཀ་ར་དང་སྤྱི་ཞུར་གསེར་མེ་
རྣམས་བ་འོས་འཕུལ་ལ་བཏང་བས་ནད་ཕྱིར་མི་ལྡོག་ཅིང་། དཔྱད་དུ་ཚིགས་པ་བཅུ་གསུམ་དང་། བཅུ་དགུ་པ་
གཉིས་ཀྱི་ཁ་གསུམ་མེ་ཡིས་བསྲེག་གོ ། ནད་པ་དེ་ཉིད་ཟུངས་ངན་ཞིང་རླུང་ཤས་ཆེ་བར་སོང་ཚེ་ཕྱི་རྒྱུད་ཏིག་ཏའི་
སྨན་མར་བཏང་ཞིང་ལོ་གཅིག་གི་བར་ལ་མཁྲིས་པར་གནོད་པའི་ཟས་སྤྱོད་རྣམས་ལེགས་པར་བསྲུང་ནས་ནད་
ཕྱིར་མི་ལོག་པར་བྱ་བ་ཡིན་ནོ། །
བརྡ་འགྲོལ།
༡ མཁྲིས་པ། –འབར་བའི་དོན་ཡིན་ཞིང་ངོ་བོ་ལུས་ཀྱི་དྲོད་ཁམས་ཀྱི་ཆ་ཤས་ཡོངས་རྫོགས་ཀྱི་མིང་སྟེ། ལུས་
ལ་མེ་འབར་བ་ལྟར་གྱི་དྲོད་བསྐྱེད་ཅིང་ཟས་སྐོམ་འཇུ་བར་བྱེད་མཁན་འདི་ཁོ་ན་ཡིན་པས་མིང་དེ་ལྟར་
བཏགས་པའོ། ། །
༢ ནད་གཞིའི་མཁྲིས་པ། —བྱེད་ལས་ལ་བལྟོས་ནས་བཏགས་པའི་ཚ་བའི་ནད་ཐམས་ཅད་ཀྱི་གཞི་བྱེད་པའི་
ལུས་ཀྱི་དྲོད་ཁམས་ཀྱི་ཆ་ཤས་ཡོངས་ཀྱི་སྤྱི་མིང་། །
༣ མེ་དྲོད་མཁྲིས་པ། བྱེད་ལས་ལ་བལྟོས་ནས་བཏགས་པའི་ཕོ་བའི་མཁྲིས་པ་འཇུ་བྱེད་ཀྱི་མིང་སྟེ། དེས་ཕོ་
བའི་ཟས་སྐོམ་རྣམས་འདྲུལ་ཞིང་མེ་དང་མཐུན་པའི་ལས་བྱེད་པའི་ཕྱིར་དེ་ལྟར་བཏགས་སོ། །
༤ སྣོད་ཀྱི་མཁྲིས་པ། –སྣོད་དྲུག་གི་ཡ་གྱལ་མཚིན་འདབས་སུ་གནས་པའི་ཁྲག་སྙིགས་བསག་སྣོད་ཀྱི་མཁྲིས་
ཐུམ་གྱི་མིང་སྟེ། མཁྲིས་པའི་མཚན་ཉིད་བདུན་པོ་གནས་དེ་ནས་མངོན་ཞིང་གསལ་བའི་ལས་བྱེད་པ་
ཤས་ཆེ་བའི་ཕྱིར་དེ་ལྟར་བཏགས་སོ། །
37



༥ ཐུན་མོང་མཁྲིས་པ། ལུས་ཀྱི་མེ་ཁམས་དང་མཐུན་པའི་ཐུན་མོང་གི་བྱེད་ལས་ལྡན་པའི་ནད་གཞིའི་མཁྲིས་
པ་དང་། སྣོད་ཀྱི་མཁྲིས་པ། མེ་དྲོད་མཁྲིས་པ་གསུམ་གྱི་སྤྱི་མིང་།
༦ ཞེ་སྡང་། —བདག་འཛིན་ལྷན་སྐྱེས་ཀྱི་མ་རིག་པ་ལས་བྱུང་བའི་ནད་ཀྱི་རྒྱུ་དུག་གསུམ་ལས་ཁྲག་མཁྲིས་ཚ་བའི་
ནད་སྐྱེད་པར་བྱེད་པའི་རྒྱུ་སྟེ། ཞེ་སྡང་ནི། བདག་འཛིན་གྱི་རྣམ་རྟོག་དབང་གིས་གཞན་ལ་ཞེ་ནས་སྡང་
བར་བྱེད་པས་ན་ཞེ་སྡང་ཟེར། །
༧ ཤ་རྫུད་པ། –ཤ་རིད་པ་སྟེ་སྲབ་ཅིང་སྐེམ་པར་གྱུར་པའམ་དྲོད་བཅུད་ཆུང་བར་གྱུར་པ་ལའོ། །
བསམ་གཞིག
༡ ནད་ཀྱི་རྒྱུ་རྐྱེན་བཤད་སྐབས་ཕྱིའི་རྒྱུ་དང་ནང་གི་རྒྱུ་ཞེས་པ་ཇི་ལྟར་གོ་དགོས།
༢ ཚ་མཁྲིས་དང་གྲང་མཁྲིས་གཉིས་ཇི་ལྟར་དབྱེ་ཞིང་ངོས་འཛིན་བྱེད་དགོས།
༣ མཁྲིས་ནད་ཕྱི་རྗེས་བལ་གྱིས་བཅད་རྗེས་རྩ་ཁ་སྡོམས་པའི་དགོས་པ་ཤོད།
38



སློབ་ཚན་བཞི་པ། བད་ཀན་ནད་གསོ་བ།
བད་ཀན་ཞེས་པ་ནི་ངོ་བོའི་སྒོ་ནས་བཏགས་པའི་ལུས་ཀྱི་ས་ཆུའི་ཁམས་གཙོ་བོར་གྱུར་པ་ཞིག་གི་མིང་སྟེ།
བད་ཅེས་ཆུ་དང་ཀན་ཞེས་ས་ཡི་ཁམས་འདོམས་པས་བད་ཀན་ཞེས་བཤད་པ་ལྟར། ངོ་བོ་ལྕི་རྟུལ་བསིལ་བ་སོགས་
མཚན་ཉིད་བདུན་ལྡན་ཐ་མལ་དུ་གནས་པའི་ལུས་ཀྱི་ས་ཆུའི་ཁམས་རང་བཞིན་པའི་སྤྱི་མིང་ལ་བད་ཀན་ཞེས་
བཏགས་པ་དང་། དེ་རྣམ་པར་གྱུར་ཚེ་བད་ཀན་གྱི་ནད་དུ་བཤད་པ་ཡིན་པས་འདིར་རྒྱུ་རྐྱེན་དབྱེ་བ་རྟགས་དང་
བཅོས་ཐབས་རྣམས་སུ་བསྟན་ཡོད།
གཅིག བད་ཀན་ནད་ཀྱི་རྒྱུ།
རྒྱུ་ནི་བླང་དོར་གྱི་འཇུག་ལྡོག་ལ་རྨོངས་པའི་གཏི་མུག་སེམས་ལ་གནས་པ་རྨོངས་པའི་ཆ་དེ། བརྟེན་པ་ལུས་
ལ་གྲུབ་ཚེ་ཀླད་པར་གནས་པ་ལྟར་སྣང་བ་དེ་ལས་བྱུང་བའི་རང་དང་ཆོས་མཐུན་གྱི་མཚན་ཉིད་སྣུམ་བསིལ་ལྕིརྟུལ་
འཇམ་བརྟན་འབྱར་བག་ཅན་དེ་མཚན་ཉིད་བདུན་ལྡན་ངོ་བོའི་ཚད་ལས་མ་གཡོས་ཤིང་རྣམ་པར་མ་གྱུར་པ་ཐ་
མལ་དུ་གནས་པ་དེ་རླངས་པ་ཆར་གྱི་རྒྱུན་དུ་གྲགས་པ་ལྟར་བད་ཀན་གྱི་དངོས་རྒྱུ་ཡིན་ནོ། །
གཉིས། བད་ཀན་སློང་བའི་རྐྱེན།
ཁུར་མང་ལྟ་བུའི་རོ་ཁ་བ་རྣམས་དང་ཡང་ན་འོ་མ་སོགས་རོ་མངར་བའི་རིགས་དང་། ནུས་པ་ལྕི་བསིལ་
སྣུམ་རྟུལ་འཇམ་པ་སོགས་བསྟེན་དྲགས་པ། གཞན་ཡང་ཟས་ཀྱིས་འགྲངས་རྗེས་དལ་བར་བསྡད་པ། ཉིན་གཉིད་
ལོག་ཆེས་པ། རླན་སར་ཉལ་བ། དགུན་དཔྱིད་ལྟ་བུར་ཆུ་གྲང་ནང་དུ་ཞུགས་པ། གོས་སྲོབ་གྱོན་ནས་ལུས་པོ་
འཁྱགས་པ། གྲོ་སྲན་སོགས་འབྲུ་གསར་ཐོག་དང་ཡང་ན་མ་སྨིན་པའམ་སུངས་པ། ར་ཤ་དང་རྟོལ་ཤ་རིད་པ། ཚིལ་
39



བུ་དང་རྐང་མར་རྩི་མར་སོགས་རུལ་པའི་ཟས། སྲན་མའི་ལོ་མའམ་ཡུངས་དཀར་ནག་གི་ལོ་མ་རྙིང་པ་ལྟ་བུ། ལ་
ཕུག་རད་པ་དང་རི་སྒོག་སོགས་རྗེན་ཟས་སྣ་ཚོགས་དང་། ཟས་དེ་དག་མ་ཚོས་པའམ་ཚིག་པ། བཙོས་པ་ཡུན་ལོན་
ནས་ཁེངས་པོར་གྱུར་པའི་ཟས་རྣམས་བྲོས་པ། བཏུང་བའི་རིགས་བ་རའི་འོ་རློན་སྤྱི་དང་། ཁྱད་པར་ཞོ་མ་ལངས་
པ་དང་། དར་བ་རད་པ། ཆུ་གྲང་། ཇ་སོགས་མང་དུ་འཐུངས་པ་སོགས་ཀྱིས་ནད་སློང་བ་དང་། གཞན་ཡང་ཟ་ཚེས་
པ་དང་། བཏུང་མང་ནས་ཕོ་བའི་ཆ་གཉིས་ཟས་ལ་ཆ་གཅིག་སྐོམ་ཆོ་བཞི་རླུང་གི་གནས་སུ་བཞག་དགོས་པའི་ཚད་
ལས་འདས་པར་ཟོས་པ། ཡང་སྔ་མ་མ་ཞུ་བར་ཕྱི་མ་ཟོས་པ་སོགས་ཀྱི་རྐྱེན་དེ་རྣམས་ཀྱིས་བད་ཀན་གྲང་བའི་ནད་
གཞི་སློང་བ་ཡིན་ནོ། །
ཀོང་སྤྲུལ་ཟིན་ཏིག་ལས། བད་ཀན་གྱི་ནད་སློང་བའི་རྐྱེན། ཧ་ཅང་དལ་བར་སྡོད་ཆེ་བ་དང༌། ས་ཆུ་མ་
འཕྲོད་པ། བཟའ་བཏུང་མ་ཞུ་བ། ལུས་ཟུངས་རྒས་པ་སོག་ས་ཀྱིས་སྐྱེད། ཅེས་སོ། །
གསུམ། བད་ཀན་ནད་ཀྱི་དབྱེ་བ།
བད་ཀན་གྱི་ནད་ལ་རང་རྒྱུད་ཅན་རྐྱང་པའི་ནད་བད་ཀན་སྐྱ་བོ་དང་། གཞན་རྒྱུད་ཅན་ལྡན་འདུས་ཀྱི་ནད་
གཉིས་སུ་ཡོད་པ་ལས།
རང་རྒྱུད་ཅན་ལ་སྤྱི་དང་བྱེ་བྲག་གཉིས་སུ་ཡོད་པའི་སྤྱི་དབྱེ་ལ། རིགས་དང་གནས་དབྱེ་གཉིས་ལས་
རིགས་ཀྱི་དབྱེ་བ་ལྷུན། ལྕགས་དྲེག མེ་ཉམས། མགུལ་འགགས། གྲུམ་བུ་དཀར་པོ། འཇུ་སྐེམ་སྟེ་རྣམ་པ་དྲུག་དང་།
གནས་དབྱེ་ལ་ལྤགས་གྲམས། ཤར་རྒྱས། རྩར་རྒྱུ། རུས་ཞེན་ཏེ་བཞི། དོན་གློ། སྙིང་། མཆིན། མཚེར། མཁལ་
བབས་ལྔ། སྣོད་ཕོ། ལོང་། རྒྱུ་མ། མཁྲིས་པ། སྒང་པ། མངལ་ཞུགས་དང་དྲུག དབང་པོ་མགོ མིག རྣ་བ། སྣ། ལྕེ་ལྔ
ལ་ཞུགས་པ་བཅས་ཉི་ཤུ། བད་ཀན་བྱེ་བྲག་ནང་ཚེགས་ཀྱི་དབྱེ་ན། རྟེན་བྱེད། མྱག་བྱེད། མྱོང་བྱེད། ཚིམ་བྱེད།
འབྱོར་བྱེད་དེ་རྐྱང་པ་ལྔ་དང་། དེ་ལྔ་རླུང་དང་འདྲེས་པ་ལྔ། མཁྲིས་པ་དང་འདྲེས་པ་ལྔ་སྟེ་བཅོ་ལྔའོ། །དེ་ལྟར་
རིགས་དྲུག གནས་ཉི་ཤུ། ནང་ཚེགས་བཅོ་ལྔ་བཅས་བཞི་བཅུ་རྩ་གཅིག་དང་། །
རྩ་བའི་དབྱེ་བ་གཞན་རྒྱུད་ཅན་ལ་བད་ཀན་སེར་པོ་དང་སྨུག་པོ་གཉིས་ཏེ་ཡོངས་སུ་དྲིལ་བས་བཞི་བཅུ་
རྩགསུམ་དུ་བཤད་དོ། །
40



བཞི། བད་ཀན་ནད་ཀྱི་རྟགས།
སྤྱི་དང་བྱེ་བྲག་གཉིས་ལས། ༡སྤྱི་རྟགས་ལ་སློང་བ་རྒྱུའི་སྒོ་ནས་བརྟག་པ་དང་། མཚན་ཉིད་རྟགས་ཀྱི་སྒོ་
ནས་བརྟག་པ། ཕན་གནོད་བསྟེན་པའི་སྒོ་ནས་བརྟག་པ་གསུམ་དུ་ཡོད་པས། །
སློང་བ་རྒྱུ་ལ་བརྟག་པ་ནི། སློང་རྐྱེན་དུ་བཤད་པའི་ཟས་སྤྱོད་རྣམས་བསྟེན་པའི་རྗེས་ལ་ན་ཚེ་བད་ཀན་གྱི་
ནད་ཡིན་པའི་རྟགས་སུ་ཤེས་དགོས།
མཚན་ཉིད་རྟགས་ཀྱི་སྒོ་ནས་བརྟག་པ་ནི། རྩི་གཏིང་དུ་བྱིང་ལ་འཕར་བའི་སྟོབས་ཆུང་བ། མནན་ཚེ་
གཡས་གཡོན་ནམ་ཡང་ན་རྩ་སྟོད་སྨད་གང་རུང་མི་གསལ་བར་རྒྱུ་བ་དང་། དྲི་ཆུའི་མདོག་དཀར་ལ་དྲི་མ་དང་
རླངས་པ་ཆུང་བ། རོ་མི་གསལ་བ། ལྕེ་དང་རྙིལ་གྱི་མདོག་སྐྱ་ལ་མིག་སྤྲིན་དཀར་ཞིང་སྐྲངས་པ། སྣབས་ལུད་མང་
ཞིང་མགོ་བོ་འཐོམ་པ། ལུས་སེམས་ལྕི་ལ་དང་ག་མི་བདེ་བ་དང་། ལུས་ཀྱི་ཕྱི་ནང་གཉིས་ཀར་དྲོད་མེད་པར་སྣང་བ།
ཟས་སྐོམ་འཇུ་བའི་སྟོབས་ཆུང་བ། མཁལ་རྐེད་མི་བདེ་བ་དང་། ལུས་སྦོ་བ། ལུས་ཀྱི་བྱེ་བྲག་འགའ་ཞིག་ཏུ་ལྔ་བ་སྐྱེ་
པ། རྩམ་པ་དང་བད་ཀན་སྐྱུག་ཅིང་འཁྲུ་བ། གཏར་ཁྲག་མདོག་དམར་སྐྱ་དང་འབྱར་བག་ཅན་འབྱུང་བ། དྲན་པ་
མི་གསལ་ཞིང་གཉིད་ཆེ་ལ་སྐྱིད་པ་སྐྱུར་པ། ལུས་ཟ་བའི་རྣམ་པ་དང་། ལུས་ཤིང་ལྟར་རེངས་པ། ཚིགས་རྣམས་དམ་
པ། ལུས་ཀྱི་ཤ་རྒྱས་ཤིང་ལེ་ལོ་ཆེ་བ། ནམ་ཞོད་ཚེ་དུས་དང་། སྲོད་དང་སྔ་དྲོའི་དུས། ཟོས་ཐོག་དེ་ཉིད་དུ་ནད་
མངོན་པར་ལྡང་བ་ཡིན་ནོ། །
ཕན་གནོད་བསྟེན་པའི་སྒོ་ནས་བརྟག་པ་ནི། ན་པའི་ཟས་རྩུབ་ལ་ཡང་བ་དང་། སྤྱོད་ལམ་རྩོལ་བས་བཅག་པ་
དང་དྲོ་བའི་རིགས་འཕྲོད་ལ་གནོད་པའི་ཟས་ལྕི་བསིལ་དང་། སྤྱོད་འམ་རླན་སྟེང་ཉལ་བ་དང་། ལུས་པོ་འཁྱགས་པའི་
རིགས་བསྟེན་ཚེ་ཁྱད་པར་དུ་ན་ན་བད་ཀན་གྱི་ནད་ལས་གཞན་དུ་མ་འདས་པ་གསལ་བར་མངོན་ནོ། །
ཀོང་སྤྲུལ་ཟིན་ཏིག་ལས། ནད་རྟགས་ལུས་སེམས་ལྕི་བས་འགུལ་སྐྱོད་མི་འདོད། ཟས་མི་འཇུ། དང་ག་
གཞན། ཁ་མངལ། ཕོ་བ་དང་མཁལ་རྐེད་མི་བདེ། ཚིགས་མཚམས་སྟོད། རྩ་བྱིང་ཞིང་། གུད་ལ་དལ་བར་འཕར།
ཆུ་དཀར་ལ་ཉོག་ཅིང་ལྕི་བ་ཞིབ། ལྕེ་སྐུ་ཞིང་གླེགས་ལ་མདངས་མེད་པ་ནི་བད་ཀན་སྐྱ་བོ་རང་རྒྱུད་ཅན་ཡིན་ཞེས་
དང་།
གཡུ་ཐོག་ཤོག་དྲིལ་ལས། བད་ཀན་ནད་ལ་རྩ་ཆུ་ཕྱི་ཡུལ་གསུམ། །དལ་ཞིང་གཡུང་ལ་བྱིང་ཞིང་རྒུད་པ་
དང་། །སྐབས་སུ་ཕོ་མོ་མ་ནིང་འདྲེས་པའི་རྩ} །རེས་འགའ་བདེ་སྙམ་རྩ་འགོ་རྩ་གཞུག་ཞར། །ཁྱད་པར་མི་ནོར་
41



རྩ་ལ་རྟགས་འདི་ཡོད། །བད་ཀན་སྐྱ་བོ་ཁ་དལ་གཏིང་ལ་ལྷོད། །བད་ཀན་སེར་པོ་ཁ་འབོལ་གཏིང་ན་གྲིམས། །
བད་ཀན་སྨུག་པོ་ཁྲག་བཞིན་མཁྲང་བ་སྟེ། །སྐབས་སུ་མ་ངེས་སྣ་ཚོགས་འཁྱིལ་བ་བུལ། །བད་མཁྲིས་འདྲེས་ན་
ཚ་གྲང་གོ་བཟློག་རྩ། །དེ་རྣམས་ཚང་ན་བད་ཀན་རྟགས་ཀྱི་རྩ། །བད་ཀན་ཆུ་ནི་འཁྱིལ་ཆུའམ་གུར་གུམ་མདོག །
སྣ་ཚོགས་འཁྲུགས་པས་འདམ་ཁུ་དུད་ཁུ་འདྲ། །སྟེང་དུ་ཀུ་ཡ་མེད་དམ་བསིལ་དྭངས་སླ། །དེ་རྣམས་ཐམས་ཅད་
སྤྱི་ཡི་མཚན་ཉིད་ཡིན་། ཞེས་སོ། །
བད་ཀན་བྱེ་བྲག ༡ རིགས་ཀྱི་སྒོ་ནས་བརྟག་པ་ལ། (༡) བད་ཀན་ལྷེན་ཞེས་བྱ་བ་ནི། རྟེན་གྲང་རླུང་
དང་། མ་གོམས་པའི་ཟས་ཟོས་པ། མི་འཕྲོད་པའི་ཟས་བསྟེན་པ། ངོ་བོ་མ་སྨིན་པའི་འབྲུ་བཅས་རྐྱེན་བཞི་པོ་དེ་
དག་གང་རུང་གིས་བསྐྱེད་དེ་བད་ཀན་བེ་སྣབས་འཕེལ་བ་ལྷེན་སྣའི་འོག་ཏུ་ཚོགས་པ་ནི་བད་ཀན་ལྷེན་ཡིན་ལ།
དེའི་ནད་རྟགས། ཉམས་སྣང་ལ་ཕོ་བར་འདྲིལ་སྙམ་བྱེད་ཅིང་། སྟོང་ངེར་ན་བ་དང་དམིགས་ལ་མནན་ཚེ་འདྲིལ་བ་
མི་ཚོར་ཞིང་། དང་ག་མི་བདེ་ལ་ཁ་ཟས་གང་ཡང་འཇུ་དཀའ་བ་དང་ཁྱད་པར་ཟས་ཟོས་པའི་དུས་སུ་ན་ཞིང་ལྟོགས་
ན་བདེ་བར་མངོན་ནོ། }(༢）བད་ཀན་ལྕགས་དྲེག་གི་རྟགས་ནི། གོང་ལྟར་ཁ་ཟས་སོགས་ཀྱི་རྐྱེན་དེས་མེ་དྲོད་
ཉམས་ནས་མ་ཞུ་བ་བསྐྱེད་ཅིང་། བེ་སྣབས་འཕེལ་ཏེ་ཕོ་བའི་ནང་སུལ་ལྕགས་དྲེག་ལྟར་ཆགས་པའི་ནད་ཡིན་ལ།
དེའི་རྟགས་སུ་ཕོ་བའི་མེ་ཉམས་ནས་ཡང་ཡང་སྒྲིག་པ་འབྱུང་བ་དང་། ཕོ་བ་བརྒྱངས་པ་ལྟར་ཧྲེམ་མེར་ན་ཞིང་དང་
ག་མི་བདེ་བ་དང༌། ཤ་རྣམས་སྐེམ་ཞིང་སྡོད་སྙིང་འདོད་པ། ཟས་ཟོས་ཚད་བད་ཀན་དང་བེ་སྣབས་ཀྱི་རྣམ་པར་
སྐྱུག་པའོ། །(༣) བད་ཀན་མེ་ཉམས་ཀྱི་རྟགས་ནི། གྲང་རླུང་ཤས་ཆེ་བས་བསྐྱེད་ལ་འཇུ་དཀའ་བསིལ་བའི་ཟས་
ཀྱི་ཕྱོགས་བསྟེན་པ་ཚད་ལས་ཐལ་ཞིང༌། སྤྱོད་ལམ་ཆུ་བརྒལ་བ་སོགས་བསིལ་བའི་ལས་དང་། ཚད་གཞུག་སྨན་
བསིལ་བ་དང་། གཏར་དྲགས་པ་སོགས་ཀྱིས་མཁྲིས་པ་འཇུ་བྱེད་དང་། རླུང་མེ་མཉམ་གྱི་མཐུ་ཉམས་པས་བད་
ཀན་མེ་ཉམས་སུ་བཤད་པས། དེའི་རྟགས་སུ་ལུས་ཀྱི་དྲོད་ཆུང་ཞིང་ཁ་ཟས་མི་འཇུ་བ་དང་། ཕོ་བ་སྦོ་ཞིང་འཁྲོག་ལ་
བརྒྱངས་པ་དང་སྒྲིག་པ་འོང་། ཁ་ཟས་གང་ཡང་མ་སྨིན་པར་འཁྲུ་བ། ལུས་སྟོབས་ཆུང་ཞིང་ཤ་སྐམ་པ་དང་། ནད་
འདི་རྙིང་པར་གྱུར་ཚེ་དམུ་སྐྲན་དུ་འགྱུར་རོ། །(༤) བད་ཀན་མགུལ་འགགས་ཀྱི་རྟགས་ནི། བད་ཀན་མགུལ་
འགགས་སམ་མེད་འཆུས་ཞེས་པ་འདི་ལ་གྲེ་ཐོག་དང་སྐེ་འཆིང་སོགས་རྣམ་གྲངས་སུ་བཤད་ལ། ནད་འདིའི་ངོ་བོ་
ཕོ་བ་དང་བྲང་དང་གློ་བ་རྣམས་སུ་བད་ཀན་རྒྱས་ཏེ་རླངས་པ་གློ་ཡུ་མེད་པའི་སྦུབས་སུ་བསགས་པ་ནི་དོང་བའི་
ལོགས་ལ་ཟོ་ ཤ་ཆགས་པ་ལྟར་གྱུར་པས་ནད་འདི་བསྐྱེད་ཅིང་མིད་ པ་ འཆུས་ནས་ཟས་མིད་དཀའ་བ་དང་།
དབུགས་འབྱིན་རྔུབ་དཀའ་བ་ཡིན། མཐར་ལུས་ཀྱི་ཤ་སྐམ་ཞིང་སྟོབས་འཆོར། ཕོ་བར་ཟས་སྐོམ་མ་སོང་བས་ཕོ་



ནང་ཆ་ནས་རུབ་སྟེ་མཐར་བསུབས་ནས་འཆི་བ་ཡིན།（༥) བད་ཀན་གྲུམ་བུ་དཀར་པོའི་རྟགས་ནི། གཉན་ཚད་
མེད་པར་གྲང་བའི་ཁམས་འཕེལ་ཞིང་ནད་མཇུག་ལྡོག་རྒྱུའི་དབང་གིས་གྲུམ་བུར་འགྱུར་ཉེན་ཡོད་པས་གྲུམ་བུ་
དཀར་པོ་བཤད་ལ་ནད་དེ་མ་ཞུ་རང་གནས་སུ་རྐྱེན་གོང་བཞིན་བསླངས་པས་བད་ཀན་འཕེལ་ནས་ཕོ་མཆིན་གང་
ཡིན་ཆ་མེད་ན་ཞིང་ཁ་ཟས་གང་ཟོས་མི་ཞིམ་པ་དང་ཆ་མེད་དུ་འཁྲུ་སྐྱུགས་བྱེད་པ་དང་། ཞྭ་བཞི་དང་མིག་རུས་ན་
ཞིང་ཆུ་ཚན་དང་ཆུ་སྐྱུར་འབྱུང་བ་མཇུག་ཏུ་ཡན་ལག་གི་ཚིགས་ལ་བྱེར་ནས་གྲུམ་བུར་འགྱུར་རོ། །(༦） བད་
ཀན་འཇུ་སྐེམ་གྱི་རྟགས་ནི། ཕོ་བའི་བད་སྲིན་འཕེལ་ནས་ཟས་ཀྱིས་འགྲངས་པ་མི་ཤེས་ཤིང་ཟས་འཇུ་ནུས་པ་དེས་
ལུས་ཀྱི་སྟོབས་མི་འཕེལ་བའི་ཁར་ཤ་སྐེམ་པར་འགྱུར་བའི་ནད་དུ་བཤད་ལ། དེའི་ནད་རྟགས་གསུས་པ་ཆེ་ཞིང་
ལུས་ཀྱི་ཤ་སྐམ་པ། བྱིན་པ་འདར་ལ་སྐྱིད་པ་གཞན་ལས་སྐྱུར་བ་ཡིན་ནོ། །
༢ གནས་ཀྱི་དབྱེ་བའི་ནད་རྟགས་ལས། （ ༡) བད་ཀན་པགས་གྲམས་ནི། ལུས་ཀྱི་དྲོད་ཉམས་ཤིང་ཤ་
མདོག་བས་ལྡག་པ་ལྟར་སྐྱ་བ་དང་ཟ་འཕྲུག་འབྱུང་། （༢）ཤ་ལ་རྒྱས་ན་ལུས་དྲོད་བྲལ་ཞིང་སྦོ་ལ་དྲེག་པ་ཆགས་པ་
དང་། གཉིད་ཆེ་ལ་ལུས་ལྕི་ཞིང་སྐྱིད་པ་སྐྱུར་བ་དང་རྨེན་བུ་འོང་། (༣) རྩར་ཞུགས་ན་རྩ་རྒྱུད་གྲང་བསིལ་བྱེད་
ཅིང་གྱོང་ལ་ལྕི་སྙམ་བྱེད། (༤) རུས་ལ་ཞེན་ན་རུས་པ་གྲང་ཞིང་ལྷང་ལྷང་ན་བ་དང་། ཚིགས་རྣམས་སྦོས་ཤིང་
བརྐྱང་བསྐུམ་དང་འགྲོ་འདུག་དཀའ་བར་འགྱུར། （༥） སྙིང་ལ་བབས་ན་དྲན་པ་མི་གསལ་ཞིང་དང་ག་མི་བདེ་བ་
དང་། སྟོད་བརྒྱངས་པ། ལུས་སེམས་མི་བདེ་བ་ཡིན།（༦） གློ་བར་བབས་ན་ལུས་སྟོད་བརྒྱངས་ཤིང་མགོ་བོ་
འཁོར་ལ་ཟས་བཟའ་མི་འདོད་ཅིང་བེ་སྣབས་སྔོ་ལྗོབ་མང་དུ་ལུ་བར་བྱེད་དོ། །(༧) མཆིན་པར་བབས་ན་ཟོས་
རྗེས་མཆིན་པ་ན་ཞིང་། ཁོང་པའི་སྲིན་བུའི་རིགས་གྱེན་དུ་ལྡོག་ཅིང་ཁ་ནས་ཆུ་སྔོན་འཛག་པའོ། །(༨ ) མཚེར་
པར་བབས་ན་གཉིད་སྔར་བས་ཆེ་ཞིང་དབུགས་རྒོད་པ་དང་། ཁོང་པ་སྔོ་ཞིང་ལུས་ཀྱི་ཉམ་ཆུང་། བྱ་མྱོང་བྱེད་
འདོད་ཅིང་སྐྱིད་པ་སྐྱུར་ལ་གང་ཟོས་པ་དེ་མདོག་མ་འགྱུར་བར་འཁྲུ་བ་ཡིན་ནོ། །(༩) མཁལ་མར་བབས་ན་
མཁལ་རྐེད་ན་ཞིང་དྲི་ཆུ་འཛག་དཀའ་བ་དང་། རྣ་བ་མི་གསལ་ཞིང་རླན་ཅན་དང་གྲང་བའི་རིགས་ལྷག་པར་
གནོད། （ ༡༠)ཕོ་བར་ལྷུང་ན་ཕོ་ཡུལ་མི་བདེ་ཞིང་ལྕི་བ་དང་། བྲང་ཚ་ལ་ཆུ་ཚན་སྐྱུག་ཅིང་འཇུ་སྟོབས་ཆུང་།
(༡༡) ལོང་དུ་ལྷུང་ན་སྦོ་འཁྲོག་བྱེད་ཅིང་། ཁྱད་པར་ཟོས་ཚེ་ཤིན་ཏུ་ན། ( ༡༢) རྒྱུ་མར་ལྷུང་ན་བེ་སྣབས་མང་དུ་
འཁྲུ་ཞིང་གསུས་སྨད་ལྕི། （ ༡༣) མཁྲིས་པར་ལྷུང་ན་མིག་མདངས་སེར་ལ་ཁ་ཟས་འཇུ་དཀའ་བ་དང་ལུས་ལྕི།
སྐྱིད་པ་སྐྱུར་ཞིང་གཉིད་ཤིན་ཏུ་ཆེ། （ ༡༤) སྒང་བར་ལྷུང་ན་ཟ་ཁུའི་ནད་དུ་འགྱུར།（ ༡༥) མངལ་དུ་ལྷུང་ན་
བུད་མེད་ཀྱི་སྨད་གྲང་ཞིང་ཟླ་མཚན་བག་ཙམ་འཛག་པ་དང་སྐྱེས་པ་ཡིན་ན་གཅིན་དང་མཉམ་དུ་ཁམས་བག་ཙམ་
43



འཛག་པའོ། །( ༡༦) བད་ཀན་མགོ་ལ་ཞུགས་ན་མགོ་ལྕི་ཞིང་གཉེད་ཆེ། དང་ག་འགགས།（ ༡༧) མིག་ལ་
ཞུགས་ན་མིག་སྐྲངས་ཤིང་མཆིལ་མ་མང་དུ་འཛག (༡༨） རྣ་བར་ཞུགས་ན་གྲང་ཞིང་ལྕི་ལ་འཐིབས། ( ༡༩）
སྣ་ལ་ཞུགས་ན་སྣ་བུག་འགགས་ཤིང་མཚུལ་པ་ལྕི། (༢༠）ལྕེ་ལ་ཞུགས་ན་ལྕེ་གྱོང་པོར་སོང་ནས་རོ་མི་གསལ་
བའོ། །
༣ བྱེ་བྲག་ནང་ཚེགས་ཀྱི་དབྱེ་བའི་རྟགས་ལས། (༡) བད་ཀན་རྟེན་བྱེད་ནད་དུ་གྱུར་ན་རོ་སྟོད་བརྒྱངས་
ནས་མདུན་རྒྱབ་གཉིས་སུ་གཟེར་ཞིང་། བྲང་ཚ་ལ་ཆུ་སྐྱུར་ཡང་ཡང་འབྱུང་ཞིང་དང་ག་འགགས། (༢) བད་ཀན་
མྱག་བྱེད་ནད་དུ་གྱུར་ན་དེའི་མཐུ་ཉམས་པས་བཅུད་གང་ཡང་མི་ལེན་ཞིང་། ཅི་ཟོས་མི་འཇུ་བར་སྒྲིག་པ་འབྱུང་བ་
དང་། ཕོ་བ་སྲ་ལ་གྱོང་བ་ཡིན་ནོ། །(༣）བད་ཀན་མྱོང་བྱེད་ནད་དུ་གྱུར་ན་ཁ་ཟས་ཅི་ཟོས་བྲོ་བ་མེད་ཅིང་སྐོམ་
དད་ཆུང་ལ་ལྕེ་གྲང་ཞིང་མཆུ་ན་བ་དང་སྐད་འཛེར་ལ་ཟས་མི་ལེན་ནོ། །(༤) བད་ཀན་ཚིམ་བྱེད་ནད་དུ་གྱུར་ན་
མགོ་བོ་འཁྱོམ་ལ་མིག་རབ་རིབ་ཏུ་འགྱུར་ཞིང་རྣ་བ་འགགས། སྦྲིད་པ་དང་སྣབས་ལུད་མང་ཞིང་ཆམ་པས་འདེབས་
པ་ལྟར་མཚོགས་མ་ལྕི་བའོ། །(༥） བད་ཀན་འབྱོར་བྱེད་ནད་དུ་གྱུར་ན། རྐང་ལག་བརྐྱང་སྐུམ་དཀའ་ཞིང་ལྷུ་
ཚིགས་ན་བ་དང་། ཚིགས་ཁ་སྐྲངས་ལ་སོབ་པའོ། །དེ་ལྟར་བཤད་མ་ཐག་པའི་བད་ཀན་གྱི་ནད་རྐྱང་པ་ལྔ་རླུང་
དང་མཁྲིས་པ་གང་དང་འདྲེས་པའི་རྟགས་འདྲེས་མར་འགྱུར་རོ། །༤ གཞན་རྒྱུད་ཅན་ལྡན་འདུས་ཀྱི་ནད་ལ་
བད་ཀན་སེར་སྨུག་གཉིས་སུ་ཡོད་པ་ལས། བད་ཀན་སེར་པོའི་ནད་ནི་མཁྲིས་པའི་ཁ་ལུད་པ་རྩ་མིག་ཏུ་བྱེར་ཏེ་ཤ་
མདོག་སེར་པོར་འགྱུར་བའི་ནད་ཡིན་ལ། རྩ་དལ་ཞིང་སྟོང་ལ་ཆུ་མདོག་སེར་བ་དང་ཕོ་བ་མི་བདེ་བར་ལྟེམ་ཞིང་
ཟས་ལ་དང་ག་ཞན་པ་དང་། ཆང་བཏུངས་ནས་དྲོས་པའི་ཚེ་ན་མཚོགས་མ་ལྕི་ཞིང་མིག་རུས་ན་བ་དང་། བྲང་ཚ་
ཆུ་སྐྱུར་འབྱུང་ཞིང་མཁྲིས་པ་སྐྱུགས་རླན་ལ་བསྡད་པ་དང་། རུལ་སྐྱུར་ཟོས་རྗེས་འཁྲུ་བའང་སྲིད་ལ་མཇུག་ཏུ་སྨུག་
པོའམ་མཁྲིས་པ་གྲང་མཁྲིས་སུ་འགྱུར་རོ། །སྨུག་པོའི་རྟགས་བཅོས་འོག་ཏུ་འཆད་པས་འདིར་མི་བྲིའོ། །གཡུ་
ཐོག་ཤོག་དྲིལ་ལས། ཁྱད་པར་མི་ནོར་སོ་སོའི་རྟགས་འདི་ལྟར། །བད་ཀན་བྱིང་ཞིང་རྒུད་ལ་དལ། །བད་ཀན་
སེར་པོ་དེ་ལས་ཅུང་ཞིག་མཁྲེགས། །བད་ཀན་སྨུག་པོ་ཁྲག་ཡིན་གྱོང་ལ་ཐུང་། །གདོན་ལས་གྱུར་པ་བྱིང་རྒོད་
གཉིས་དང་ལྡན། །དེ་བཞིན་ཆུ་འཁྲུགས་མདའ་ཚུགས་ཁྲག་རིས་དང་། །རྟ་བོང་ཆུ་འདྲ་དཀར་དང་ཚིགས་ཁུ་
འདྲ། །དམར་དང་རྙོག་མ་མང་ལ་ཚིགས་མི་ཆགས། །ལོང་ཆུ་མཁྲིས་ཆུ་ལྟ་བུའི་ལྦུ་བ་ཆགས། །དེ་རྣམ་བད་ཀན་
ཆུ་ཡི་མཚན་ཉིད་ཡིན། །བད་ཀན་ཕྱི་ཡུལ་མ་ཞུ་ལས་སྐྱེས་པས། །དང་ག་མི་བདེ་ཁ་ཟས་ལེན་མི་འདོད། །ལུས་
ཉམས་ཆུང་ལ་བསིལ་བའི་ཟས་ཀྱིས་སློང་། །དེ་རྣམས་བད་ཀན་སྐྱ་བོའི་མཚན་ཉིད་ཡིན། །ཡར་སྐྱུག་མར་བཤལ་
44



དང་གས་ཟས་མི་ལེན། །ཚིག་པ་ཟ་ཞིང་ཡུན་རིང་ལབ་མི་འདོད། །མགོ་འཁོར་མྱོས་དང་རྨི་ལམ་སྣ་ཚོགས་རྨི། །
དེ་རྣམས་ཚང་ན་བད་ཀན་སེར་པོ་ཡིན། །ཤ་དང་ཁྭ་དང་ལྕི་བའི་ཟས་ཀྱིས་སློང་། །ལུས་སྦེག་བརྟས་སམ་གཉིད་
ལའང་རེས་འཇོག་བྱེད། །སོ་བརྩེ་དོན་སྣོད་རྣམས་སུ་སྐབས་སུ་གཟེར། །སྙིང་མི་དགའ་ཞིང་ཁ་ནས་ཆུ་ཡང་
འཛག །བསིལ་དང་རླན་དང་ཆང་སྐྱུར་གྲོ་ཡིས་གནོད། །དེ་རྣམས་ཚང་ན་བད་ཀན་སྨུག་པོ་ཡིན། །ཆང་གིས་
རྐྱེན་བྱས་ཁྲག་རྣམས་གྱེན་ལ་སྐྱུག །འགྲུལ་གྱིས་རྐྱེན་བྱས་ཁྲག་རྣམས་ཐུར་ལ་འབྱམ །བད་ཀན་སྨུག་སྟེ་ནག་པོ་
བྱ་བ་ཡིན། མིག་སྐུ་ཟས་མི་འདོད་ལ་ཟོས་ན་སྐྱུག །ཕོ་བའི་སྟེང་དུ་དྲེག་པ་ནག་པོ་ཆགས། །རྐང་ལག་ཀུན་སྐམ་གློ་
ཆུང་འགའ་རེ་འབུད། །མིད་པ་འཆུས་པ་འཁྲེན་པའི་རྟགས་སུ་འདོད། ཅེས་སོ། །
ལྔ། བད་ཀན་ནད་ཀྱི་བཅོས་ཐབས།
དེ་ལའང་སྤྱི་དང་བྱེ་བྲག་གཉིས་སུ་ཡོད་པ་ལས། ༡ སྤྱི་ལ་བད་ཀན་ནད་འདི་ངོ་བོ་བསིལ་བའི་ཕྱིར་
གཉེན་པོ་ཟས་སྤྱོད་སྨན་དཔྱད་བཞི་དྲོད་དུ་སྤྲུག་དགོས་པ་དང་། ས་དང་འདྲ་བ་གཉེན་པོའི་ཁ་ན་ལྕི་བའི་ཕྱིར་སྨན་
ལན་རེས་མི་སེལ་བར་ཡུན་དུ་བསྟེན་དགོས་པར་གསུངས་པས་ན། ཟས་སྤྱོད་གཉིས་ཀྱིས་བཅོས་པར་བྱ་བ་ནི། སྒ་
སྨུག་གི་ཕྱེ་མ་བཏབ་པའི་ཆུ་བསྐོལ་དང་། ཚང་རྒན་ཡུན་སོང་བ། སྐམ་སར་སྐྱེས་པའི་འབྲུ་རྙིང་གི་ཟན་དྲོན། ལུག་
དང་། གཡག་རྒོད། ཉ། བྱ་རྒོད། སྤྱང་ཀི་སོགས་གཅན་གཟན་རིགས་ཀྱི་ཤ་གསར་པ་བཅས་དྲོ་ཞིང་ཡང་ལ་རྩུབ་
པའི་ཟས་སྐོམ་རྣམས་འཇུ་སླ་བ་ཉུང་ཙམ་རེ་བསྟེན་པ་དང་། སྤྱོད་ལམ་མེ་ཉིའི་དྲོད་ལ་བསྲོ་བ་དང་། གོས་དྲོ་པོ་གྱོན་
པ། ས་ཆ་སྐམ་སར་རྩོལ་བཅག་བྱེད་པ་བཅས་ཀྱི་སྤྱོད་ལམ་རིགས་བསྟེན་དགོས། སྨན་དང་དཔྱད་ཀྱི་བཅོས་ནི།
རྒྱམ་ཚྭ་གསུམ་ཐང་དང་། བཞི་ཐང་། སེ་འབྲུ་བཞི་པ་དང་ལྔ་པ། བརྒྱད་པ། བཅུ་གསུམ། སེ་འབྲུ་ཀུན་ལྡན་བདེ་
བྱེད། དྭ་ལིས་བདུན་པ། ཕྱི་རྒྱུད་རྒོད་མ་ཁ། ཅོང་ཞི་བཅོ་ལྔ་རྣམས་ནད་རྟགས་དང་བསྟུན་ནས་གང་འཕྲོད་གཏོང་
བ་དང་། ནད་ལྷག་སྟོད་སྨད་གང་ཉེའི་འམ་ནས་སྦྱང་ཞིང་ཕྱེ་མས་ནད་གཞུག་གདོན། དཔྱད་དུ་ལན་ཚྭ་དང་། བོང་
བ། གཡི་ཀླུང་སོགས་ཀྱི་པགས་པའི་སྤུ་མེ་ལ་བསྲོས་པའི་དུགས་བསྟེན་པ་དང་། ནད་ཤིན་ཏུ་རྒྱས་ན་ཚིགས་པ་
གསུམ་དྲུག་བཅུ་གཉིས་མདུན་གྱི་ལྷན་དང་མེ་མཉམ་གསང་རྣམས་སུ་སྤྲ་མེས་བཅོས་པར་བྱའོ། །
ཀོང་སྤྲུལ་ཟིན་ཏིག་ལས། དེ་ལ་བདེ་བྱེད་སྙོམས་ལྡན། ཕག་གྲུའི་སྦྱོར་བ། རྒྱུད་ཀྱི་ཅོང་ཞི་ཅུར་ནིས། ཅོང་ཞི་
བསིལ་སྦྱོར། སེ་འབྲུའི་སྦྱོར་བའི་རིགས་བཅས་ལེགས། སྒ་ཆུ་བཀོལ། རྒྱམ་ཚྭ་བཞི་ཐང་། ནངས་མོ་ཆུ་བསྐོལ་རྒྱུན་



འཐུང་བྱ། འབྲུ་རྙིང་གི་བཙོས་ཟན། ལུག་དང་གཡག་རྒོད་ཤ། ཆང་ནར་སོན་རྣམས་འཕྲོད། ཧ་ཅང་དལ་བར་མི་
སྡོད་པར་རྟེན་ལ་བསྐོར་བ་སོགས་རྩོལ་བ་གཅག་པ་ནི་བད་ཀན་སྤྱི་ལ་གཅེས། དཔྱད་ཀྱི་མཆོག་སྐྱུགས་ཡིན་ཀྱང་
གཅོང་ཅན་དང་རྒན་པོ་སོགས་ལ་མི་འཕྲོད། བཅུ་གཉིས་པ་སོགས་བད་ཀན་གསང་མེས་བསྡམ། ཞེས་སོ། །
༢ བྱེ་བྲག་བཅོས་ཐབས།（༡)བད་ཀན་རིགས་དྲུག་ལས་ལྷུན་གྱི་ནད་ལ་མན་རྒྱུད་དུ་ལིས་བདུན་པ་དང་།
བྱང་ལུགས་སེ་འབྲུ་བཅུ་གསུམ་ལྟག་པ་སྤྲད་ལ་བཏང་བ་དང༌། སྐྲན་དུ་འདྲིལ་ན་ཅོང་ཞིའི་ཐལ་སྨན་འཕྲུལ་ཐལ་
སོགས་ཀྱིས་བཤིག་ལ་ནད་རོ་བཤལ་སྐྱུགས་སྦྲགས་མས་སྦྱངས། ལྕགས་དྲེག་གི་ནད་ལ་གོང་གི་ཅོང་ཞིའི་ཐལ་
སྨན་ནམ་ཡང་ན་ཐལ་སྨན་འཇམ་པོའི་སྟེང་དུ་ཐལ་སྨན་རྣོན་པོ་བསྣན་ཏེ་བརྐོ་བ་དང་། སྦྱངས་པ་བྱས་ནས་ཕོ་བའི་
གསང་མདུན་དབུས་མ་སྐྲུན་གསང་གསུམ་དང་། ཚིགས་པ་བཅུ་གཉིས་པ་མེ་ཡིས་བསྲེག མེ་ཉམས་ཀྱི་ནད་ལ་ཕྱི་
རྒྱུད་རྒོད་མ་ཁའི་ཕྱེ་མ་དང་། མན་རྒྱུད་སེ་འབྲུ་བཅོ་ལྔ་པ་དང་། ཨ་རུའི་ཐལ་སྨན་སྦྱོར་བ། མངོན་སུམ་མེ་འདྲ་
སོགས་བཏང་ནས་མེ་དྲོད་སྐྱེད་ཅིང་། ཚིགས་པ་བཅུ་གཉིས་པ་དང་། མེ་མཉམ་གྱི་གསང་བསྲེག བད་ཀན་མིད་
འཆུས་སམ་མགུལ་འགགས་ཀྱི་ནད་འདི་འཚོ་དཀའ་ཡང་། དང་པོ་མངོན་ཚུལ་བྱུང་དུས་མན་ངག་བསིལ་སྦྱོར་ཞིག་
འགའ་བསྟེན་པ་དང་། དེ་རྗེས་ཅོང་ཞི་རྒོད་བརྟུལ་ཐལ་སྨན་རྣོན་པོ་དང་སྦྱར་བ་ཆུ་བསྐོལ་ཚ་མོས་དབུལ། སྐབས་སུ་
སྐྱུགས་སྨན་བཏང་བའམ་བཤལ་སྐྱུགས་སྦྲགས་མས་སྦྱངས་པ་དང་། རྡོ་ཞོ་ཅོང་ཞིའི་ཆུ་ཚན་མང་དུ་བཏུང་། སྐྱུགས་
གཞུག་དེ་དག་གང་གིས་ཀྱང་མ་སེལ་ན་སྟར་བུ་ལྔ་པའི་སྟེང་སྤྱང་ཚེར་བསྣན་པས་འདྲེན་ཨེ་ཐུབ་བལྟ་བ་དང་། ལྷན་
གསང་དང་སྐེ་སྟོང་། ཚིགས་པ་བཞི་པ་རྣམས་མེ་ཡིས་བསྲེག བད་ཀན་གྲུམ་བུ་དཀར་པོའི་ནད་ལ་མན་རྒྱུད་
ཤིང་ཀུན་གསུམ་ཐང་དང་། སུག་སྨེལ་དྲུག་པ། སེ་འབྲུ་བཅུ་གསུམ་སོགས་བཏང་ཞིང་། རླན་མེད་པའི་སར་རྩོལ་
བས་བཅག་པ་བསྔགས། བད་ཀན་འཇུ་སྐེམ་གྱི་ནད་ལ་མན་རྒྱུད་བཅའ་སྒ་བཞི་པ་བསྟེན་ནས་སྤྱང་ཚེར་གྱིས་
སྐྱུགས་བྱ་བ་དང་། ལྷུན་གསང་མེ་ཡིས་བསྲེག་གོ །（༢)བད་ཀན་བྱེ་བྲག་གནས་ཀྱི་བཅོས། པགས་ལ་གྲམས་ན་
ཚ་བ་གསུམ་ཟོ་མར་སྦྱར་བ་བྱུག་ལ་ཉི་མར་བསྲོ་ཞིང་མཉེ་བྱུག་འཐེམ་པར་བྱ། ཤར་རྒྱས་ན་ལུག་དང་གཡག་རྒོད་
སོགས་ཀྱི་ཨོལ་གོང་བ་བཏབ་པའི་ཐུག་པ་བཏང་བ་དང་། མན་རྒྱུད་སེ་འབྲུ་བརྒྱད་པ་བཏང་ནས་ལྟོ་དགུག་ཅིང་
རྩོལ་བ་སྤྱད། རྩར་རྒྱུ་ན་ཚྭ་སྣའི་ཐང་དང་དྲོད་དུགས་བསྟེན། རུས་ལ་ཞེན་ན་བུར་ཆང་ལ་ཚ་བ་གསུམ་སྦྱར་བ་
བཏང་ཞིང་། ཕུག་རོན་བྲུན་བསྲོས་པའི་དུགས་དང་ཟོ་མར་བྱུགས་ལ་མཉེ་ཞིང་ཚིགས་དམིགས་གང་གྲང་བའི་སར་
བསྲེག་ཅིང་དུགས་བྱའོ། །གློ་སྙིང་གང་ལ་བབས་ཀྱང་སྐྱུགས་ཀྱིས་དྲངས་པ་གལ་ཆེ། དེ་རྗེས་སྨན་ཕྱི་རྒྱུད་སེ་
འབྲུ་བཞི་པར་མན་རྒྱུད་ལྟར་བློ་སྙིང་གི་ཁ་ཚར་བཏབ་ནས་སྟེར་བའམ་ཡང་ན་སྙིང་ལ་ཛཱ་ཏི་བདུན་པ་དང་། གློ་བར་
46



སེ་འབྲུ་བརྒྱད་པ་བཏང་ཞིང༌། དཔྱད་དུ་ཚིགས་པ་བཞི། ལྔ། དྲུག བདུན་རྣམས་བསྲེག མཆིན་པར་བབས་ན་
མན་རྒྱུད་གུར་གུམ་བདུན་པ་བཏང་ཞིང་། ཚིགས་པ་དགུ་པ་མེ་ཡིས་བསྲེག མཆེར་པར་བབས་ན་རྒྱུད་ཀྱི་སེ་འབྲུ་
བརྒྱད་པ་བཏང་ནས་ཚིགས་པ་བཅུ་གཅིག་མེ་ཡིས་བསྲེག མཁལ་མར་བབས་ན་འཇམ་འབྲས་བཅུ་གཅིག་བུར་
ཆང་གིས་དབུལ། ཚིགས་པ་བཅུ་བཞི་མེ་ཡིས་བསྲེག ཕོ་བར་ལྷུང་ན་ཁ་རུ་ཚྭ་གསུམ་པའམ་ཕྱི་རྒྱུད་གུར་གུམ་
བསྣན་པའི་སེ་འབྲུ་ལྔ་པ་བཏང་ཞིང་ཕོ་གསང་དབུས་དང་ཚིགས་པ་བཅུ་གཉིས་གང་བབས་མེ་ཡིས་བསྲེག རྒྱུ་ལོང་
དུ་ལྷུང་ན་ཤིང་ཚ་དགུ་པ་བཏང་ནས་རྒྱུ་སྨད་གསང་དང་ཚིགས་པ་བཅུ་དྲུག་མེ་ཡིས་བསྲེག མཁྲིས་པར་ལྷུང་ན།
རྒྱམ་ཚྭ་གསུམ་པ་དང་། ཕྱི་རྒྱུད་སེ་འབྲུ་བཞི་པ་ལྟག་སྤྲོད་བཏང་། ལྒང་པར་ལྕང་ན་རྒྱ་ཚྭ་དྲུག་པ་ཚང་གི་རྟ་དང་
སྦྱར་བ་དང་། མངལ་དུ་ལྷུང་ན་ཐུན་གསུམ་ཚ་བའི་རིལ་བུ་བཏང་ཞིང་། ལན་ཚྭ་བོང་བ་མེར་བསྲེགས་ཀྱི་དུགས་
དང་བསམ་སེའུ་གསང་ལ་མེ་བཙའ་བཏབ་ནས་རྩ་བ་ལྔའི་སྨན་ཆང་བསྟེན་པར་བྱའོ། །མགོ་བོར་ཞུགས་ན་ཕྱི་
རྒྱུད་ཀྱི་སྐྱུགས་བྱ་ཞིང་། མན་རྒྱུད་སེ་འབྲུ་བརྒྱད་པ་གཏོང་བ་དང༌། མིག་ལ་ཞུགས་ན་ཏི་ཚ་བསྲེག་པའི་དུད་སྦྱོར་
གྱི་སྨན་བྱུགས་ཤིང་། ཟས་སུ་ཉ་ཤ་བཏང༌། རྣ་བར་ཞུགས་ན་ཤིང་ཀུན་དང་རྒྱ་ཚྭ་ཆུ་ལ་སྦྱར་བ་བླུད་པ་དང༌། སྣ་
ལ་ཞུགས་ན་སྣ་སྦྱོང་དང་ཡན་ལག་བརྒྱད་པའི་དུད་པ་རྣོན་པོས་བདུག ལྕེ་ལ་ཞུགས་ན་སེ་འབྲུ་རྒྱམ་ཚྭ་ཚ་བ་
གསུམ་བསྐོལ་བའི་བསྡུས་ཁུ་དང་རོ་ཚ་བའི་སྨན་ཁུས་མཁུར་བཀང་བཅང་བ་ལྟ་བུས་བཅོས་པར་བྱའོ། །
（༣） བད་ཀན་བྱེ་བྲག་ནང་ཚེགས་ཀྱི་བཅོས་ལས། བད་ཀན་རྟེན་བྱེད་ལ་སྤྱང་ཚེར་སོགས་ཀྱིས་སྐྱུག་བྱ་
བ་དང༌། ཕྱི་རྒྱུད་སེ་འབྲུ་ལྔ་པའམ་ཡང་ན་ཅོང་ཞི་དྲུག་པ་སྦྱར་བའི་ཕྱེ་མ་བསྟེན་ཞིང་ཚིགས་པ་བརྒྱད་པ་མེ་ཡིས་
བསྲེག བད་ཀན་མྱག་བྱེད་ལ་གོང་གི་སེ་འབྲུ་བརྒྱད་པའམ་ཡང་ན་ཕྱི་རྒྱུད་རྒྱམ་ཚྭ་བཞི་པའི་ཕྱེ་མ་བཏང་ཞིང་།
ཚིགས་པ་བཅུ་གསུམ་པ་དང་། དགུ་པ། ཕོ་གསང་གང་རིགས་མེ་ཡིས་བསྲེག བད་ཀན་མྱོང་བྱེད་ཀྱི་ནད་ལ་
འབྲས་གསུམ་གྱི་ཐང་དང་། མན་རྒྱུད་སྟར་བུ་དྲུག་པ་སྦྲང་སྦྱར་བཏང་སྟེ་སྐེ་སྟོང་དང་ཚིགས་པ་དང་པོ་མེ་ཡིས་
བསྲེག བད་ཀན་ཚིམ་བྱེད་ལ་སྐྱུགས་བྱ་ཞིང་། སྣ་སྨན་ཤིང་མངར་བཞི་པ་གཏོང་བ་དང་། མགོ་བོའི་འདུས་སོ་
གསུམ་མེ་ཡིས་བསྲེག བད་ཀན་འབྱོར་བྱེད་ལ་ཨ་རུ་བཞི་པའི་ཕྱེ་མ་བཏང་ཞིང་ཐལ་རྡོར་ཟོ་མར་སྦྱར་ལ་བསྐུ་
མཉེ་དང་གང་དུ་ཆུ་སེར་བསགས་པའི་སར་རྔབས་རུ་དང་མེ་ཐུར་བྱ་བ་ཡིན་ནོ། །(༤) བད་ཀན་གཞན་རྒྱུད་
ཅན་གྱི་ནད་བཅོས་པ་ནི། བད་ཀན་སེར་བོའི་ནད་ལ་ཆ་མཉམ་བཞི་ཐང་དང་། སེ་འབྲུ་པདྨ་འདབ་བརྒྱུད། མན་
རྒྱུད་སེ་འབྲུ་བརྒྱད་པ་གང་རིགས་གཏོང་བ་དང་། དེས་ཀྱང་མ་ཞུ་ན་གསེར་ཕུད་ལྔ་པའམ་དྲུག་པས་སྐྱུགས་དང་མ་
ནུ་དྲུག་པའི་དྲོད་བཤལ་བཏང་སྟེ་གསེར་མདུང་དངུལ་མདུང་གཏར་བ་དང་ཅོང་ཞི་དྲུག་པ་བསྟེན་ཞིང་། ཟས་སུ་ཤ་
47



གསར་མར་གསར་དང་བ་མཛོའི་འོ་མ་བསྟེན་པར་བྱའོ། །
ཀོང་སྤྲུལ་ཟིན་ཏིག་ལས། མཁྲིས་པ་ཐོ་ཁར་འདྲིལ་ནས་ཕོ་ཐོག་རང་ཡང་མིན་པ། དང་ག་མི་བདེ། ཟས་
སྐོམ་མི་ལེན། བད་རྟགས་ཀྱང་ཡོད་པ་དེ་བད་ཀན་སེར་པོ་ཡིན་པས། སེ་འབྲུ་པདྨ་འདབ་བརྒྱད་སོགས་བད་མཁྲིས་
ཀྱི་སྨན་དང་། གོང་བཤད་རྣམས་ལྟག་པ་སྤྲད། ཅེས་ཀྱང་གསུངས་སོ། །
བརྡ་འགྲོལ།
༡ བད་ཀན། —ངོ་བོའི་སྒོ་ནས་བཏགས་པའི་ལུས་ཀྱི་ས་ཆུའི་ཁམས་ཀྱི་མིང་སྟེ། བད་ཅེས་ཆུ་ཡི་མིང་དང་། ཀན་ཞེས་
ས་ཡི་མིང་ཡིན་པས་དེ་གཉིས་པོ་ནི་ལུས་ཀྱི་ས་ཆུའི་ཁམས་ལས་སྐབས་གཞན་དུ་ནི་མི་འཇུག་གོ །།
༢ གཏི་མུག — བླང་དོར་གྱི་གནས་ལ་རྨོངས་པ་སྟེ། བྱ་བ་དང་བྱ་བ་མ་ཡིན་པ་མངོན་པར་མི་རྟོགས་ཤིང་མི་ཤེས་
པའོ། །
༣ ལ་ཕུག་རད་པ། —ལ་ཕུག་སྐམ་མ་རྙིད་ལ་གོ །
༤ བད་ཀན་ལྷེན། —བད་ཀན་རང་རྒྱུད་ཅན་གྱི་ནད་རིམ།ས་དྲུག་གི་ཡ་གྱལ་ཕོ་བའི་ནང་དུ་བེ་སྣབས་འཕེལ་ཞིང་
དེ་ཉིད་ལྡན་པའི་འོག་ཏུ་ཚོགས་ཏེ་ཕོ་བ་སྟོང་ངེར་ན་ལ་འདྲིལ་སྙམ་བྱེད་པ་དང༌། དང་ག་མི་བདེ་ལ་ཁ་
ཟས་འཇུ་དཀའ་བའི་ནད་ཀྱི་མིང་ངོ༌། །
༥ བད་ཀན་ལྕགས་དྲེག–བད་ཀན་རང་རྒྱུད་ཅན་གྱི་ནད་རིགས་དྲུག་གི་ཡ་གྱལ་ཞིག་སྟེ། ནད་རྟགས་ལ་བལྟོས་
ནས་བཏགས་པའི་མ་ཞུ་བའི་རྐྱེན་གྱིས་བེ་སྣབས་འཕེལ་ཏེ་ཕོ་བའི་ནང་སུལ་ལ་ལྕགས་ཀྱི་དྲེག་པ་སྔོ་ནག་ལྟ་
བུ་ཆགས་ནས་མེ་དྲོད་ཉམས་ཤིང་ཟས་སྐོམ་མི་འཇུ་བར་སྐྱུགས་པར་བྱེད་པའི་ནད་ཀྱི་མིང་ངོ་། །
༦ བད་ཀན་མེ་ཉམས། —བད་ཀན་རང་རྒྱུད་ཅན་གྱི་ནད་རིགས་དྲུག་གི་ཡ་གྱལ་ཞིག་སྟེ། ཟས་སྨན་སོགས་བསིལ་
བའི་རིགས་ཐལ་ཆེས་པས་མཁྲིས་པ་འཇུ་བྱེད་དང་མེ་མཉམ་རླུང་གཉིས་ཀྱི་མཐུ་ཉམས་ཏེ་ལུས་ཀྱི་དྲོད་
ཆུང་ཞིང་ཁ་ཟས་མི་འཇུ་བར་མ་སྨིན་པ་ཉིད་དུ་འཁྲུ་བའི་ནད་ཀྱི་མིང་ངོ༌། །
༧ བད་ཀན་མགུལ་འགག–བད་ཀན་རང་རྒྱུད་ཅན་གྱི་ནད་རིགས་དྲུག་གི་ཡ་གྱལ་ཞིག་སྟེ། བད་ཀན་བེ་སྣབས་
འཕེལ་བ་ཕོ་བ་དང་། བྲང་དང་གློ་བའི་ཡུལ་དུ་བསགས་ཤིང་དེའི་རླངས་པ་བྲོ་མར་ཆགས་པ་ཇི་བཞིན་
མིད་པའི་སྦུབས་སུ་ཆགས་ནས་མིད་པ་འཆུས་ཤིང་ཟས་སྐོམ་མི་ཐར་བར་འགགས་པར་འགྱུར་བའི་ནད་
ཀྱི་མིང་སྟེ་མིད་འཆུས་ཀྱང་ཟེར། །
48



༨ བད་ཀན་གྲུམ་བུ་དཀར་པོ། –བད་ཀན་རང་རྒྱུད་ཅན་གྱི་ནད་རིགས་དྲུག་གི་ཡ་གྱལ་ཞིག་སྟེ། མ་ཞུ་བ་རང་
གི་གནས་སུ་བད་ཀན་འཕེལ་བའི་དབང་གིས་ཕོ་མཆིན་ཆ་མེད་དུ་གཟེར་བ་དང་། ཁ་ཟས་མི་ཞིམ་ཞིང་
སྐྱུག་པ། ལྷག་པར་ཉ་གཞི་དང་ཚིགས་མིག་གཟེར་ཆེ་བ་སྟེ་ནད་རྟགས་གྲུམ་བུ་དང་ཆ་འདྲ་ཞིང་མཐར་
ལྡོག་རྒྱུའི་དབང་གིས་གྲུམ་བུར་འགྱུར་ཉེན་ཆེ་བ་དང་། ངོ་བོ་གྲང་བའི་ཁམས་འཕེལ་བ་ལས་གཉན་ཚད་
ཀྱི་ཆ་ཤས་ཙམ་ཡང་མ་འདྲེས་པ་དེ་ལ་གྲུམ་བུ་དཀར་པོ་ཞེས་བརྗོད་པའོ། །
༩ བད་ཀན་འཇུ་སྐེམ། -བད་ཀན་རང་རྒྱུད་ཅན་གྱི་ནད་རིགས་དྲུག་གི་ཡ་གྱལ་ཞིག་སྟེ། ནད་རྟགས་ལ་བལྟོས་
ནས་བཏགས་པའི་ཕོ་བའི་བད་སྲིན་འཕེལ་ཏེ་ཟས་ཟོས་ཀྱང་འགྲངས་པ་མེད་པ་དང་། ལུས་སྟོབས་མི་
འཕེལ་ཞིང་ལུས་ཤ་སྐེམ་པར་འགྱུར་བའི་ནད་ཀྱི་མིང་ངོ༌། །
༡༠ བད་ཀན་སེར་པོ། ནད་ཀྱི་རང་མདོག་ལ་བལྟོས་ནས་བཏགས་པའི་ཕོ་བའི་མེ་དྲོད་འཇུ་བྱེད་ཀྱི་སྟོབས་
ཉམས་ནས་སྣོད་མཁྲིས་རྩ་མིག་ཏུ་བྱེར་ཏེ་ཤ་མདོག་དང་དྲི་ཆུའི་མདོག་སེར་པོར་འགྱུར་བ་དང་། ཕོ་བ་
ལྡེམ་ཞིང་ཟས་ལ་དང་ག་ཞན་པ་སོགས་ཀྱི་ནད་རྟགས་དང་ལྡན་པའི་བད་ཀན་གཞན་རྒྱུད་ཅན་གྱི་
ནད་དོ། །
༡༡ བད་ཀན་དམར་པོ། —བད་ཀན་ནད་མཁལ་མའམ་གློ་ལ་གནས་པའི་སྐབས་སུ་བད་ཀན་དམར་པོ་ཞེས་
བྱའོ། །
༡༢ བད་ཀན་ནག་པོ། —བད་ཀན་ནད་མཚེར་པར་གནས་ཤིང་རླུང་དང་བསྡོངས་པ་ལ་བད་ཀན་ནག་པོ་ཞེས་
བྱའོ། །
བསམ་གཞི
༡ རྐྱེན་གང་དང་གང་གིས་བད་ཀན་ནད་སློང་གི་ཡོད་དམ།
༢ བད་ཀན་ནད་ལ་རྒྱུན་མཐོང་གི་ནད་རྟགས་གང་དང་གང་ཡོད་དམ།
༣ བད་ཀན་ནད་ཀྱི་རྒྱུན་བཀོལ་སྨན་རྣམས་བློར་ངེས་དགོས།



སློབ་ཚན་ལྔ་པ། འདུས་ནད་སྨུག་པོ་གསོ་བ།
འདུས་པ་སྨུག་པོའི་ནད་ཅེས་པ་ནི་ནད་ཀྱི་རྒྱུ་དང་རང་མདོག་ལ་ལྟོས་ནས་བཏགས་པའི་མིང་སྟེ། མཚོན་བྱ་
རྒྱུ་ཡི་འདུས་པ་རླུང་མཁྲིས་བད་ཀན་གསུམ་དང་ཁྲག་ཆུ་སེར་བཅས་ཀྱི་རྒྱུའི་རང་བཞིན་འདུས་པའི་ནད་ཡིན་པ་
དང་། གཞན་ཡང་དུས་ཀྱིས་འདུས་པ་དང་། འདུ་བ་འཁྲུགས་ནས་འདུས་པར་ཡང་གསུངས་ལ། མཚོན་བྱེད་ནད་
ཁམས་ཀྱི་རང་མདོག་སྔོ་སེར་དཀར་དམར་སོགས་འདྲེས་པ་སྨུག་པོའི་མདངས་སུ་ཤར་བས་ན་འདུས་པ་སྨུག་པོར་
བཤད་པ་ཡིན་པས་འདིར་དེའི་རྒྱུ་དང་། རྐྱེན། དབྱེ་བ། ནད་རྟགས། བཅོས་པའི་ཐབས། སླར་མི་ལྡོག་པའིརྗེས་
བཅད་བཅས་རྣམ་པ་དྲུག་གི་སྒོ་ནས་བཤད་པར་བྱའོ། །
གཅིག སྨུག་པོའི་རྒྱུ་
རྒྱུ་ནི་བད་ཀན་ཁྲག་མཁྲིས་རླུང་དང་བཞི་ཡིན་ལ། དེ་བཞི་འདུས་ཤིང་ཆ་ཆེ་ཆུང་དང་འཕེལ་ཟད་འཐབ་པ་
སོགས་བྱེད་པ་ཡིན་ཏེ། ནད་ཀུན་འདུས་ཚུལ་ནི། རླུང་མཁྲིས་བད་ཀན་ལས་ནད་ཡེ་ནས་མི་འདའ་བ་དང་། ཁྲག་
ལུས་ཟུངས་ཡིན་ཀྱང་རེས་འགའ་ནད་ཀྱི་རྒྱུ་རུ་འགྲོ་བ་ནི། ཡན་ལག་བརྒྱད་པར། ཉེས་པ་གཞན་ལྟར་ཁྲག་དག་
ནི། །གཞན་གྱི་དབང་གིས་ཉེས་མིན་ཀྱང་། །དེ་ནི་ཏིལ་མར་ཚིག་པ་ལྟར། །ནད་ཀྱི་རྒྱུ་རུ་བཞག་པ་ཡིན། །ཞེས་
པ་ལྟར་རོ། །
གཉིས། སྨུག་པོ་སློང་བའི་རྐྱེན།
ཚ་རྐྱེན་གྲང་རྐྱེན་གཉིས་ལས། ༡ ཚ་རྐྱེན་ནི། འགྲམས་ཁྲག་ནང་དུ་རྒྱས་པའམ་ལྷག་པ་དང་། མཚོན་
ཁྲག་ནང་དུ་ལུས་པ་དེ་ཉིད་མཆིན་པའི་སྟེང་དུ་བབས་པའམ་ལན་ཚྭ་དང་། ནུས་པ་ཚ་བ། རོ་སྐྱུར་བའི་ཟས་བཅུད་
50



ཀྱིས་ཁྲག་འཕེལ་བས་མཆིན་པ་རྒྱས་ཏེ་ཟུངས་སུ་མ་འགྱུར་བར་མཆིན་པའི་གནས་བརྒྱུད་ནས་ཕོ་བར་ལྷུང་བ་བདེ་
ཀན་དང་འདྲེས་ཤིང་། ཁྲག་དང་བད་ཀན་རུལ་ནས་རྒྱུ་མར་ལྷུང་བ་མཁྲིས་པ་དང་འདྲེས་པས་དུད་ཁུའི་མདོག་ཏུ་
འགྱུར་ཞིང་། དེ་ཉིད་ལོང་དུ་ལྷུང་བས་རླུང་དང་བསྡོངས་པ་དེ་ལ་སྨུག་པོ་ཡས་བབས་ཞེས་བྱ། །
༢ གྲང་རྐྱེན་ནི། འཇུ་དཀའ་བ་དང་མི་འཕྲོད་པའི་ཟས་བསྟེན་པས་ཕོ་བར་མ་ཞུ་བ་དེ་ཡིས་བེ་སྣབས་འཕེལ་
བས་ཕོ་བའི་གནས་སུ་རླུང་མེ་མཉམ་དང་མཁྲིས་པ་འཇུ་བྱེད་གཉིས་ཀྱི་མཐུ་ཉམས་པས་དྭངས་སྙིགས་མ་ཕྱེད་པར་
མཆིན་པའི་གནས་སུ་ཤོར་བ་ཟུངས་སུ་མ་གྱུར་བའི་ཁྲག་ངན་རྣམས་མཆིན་པར་རྒྱས་ཏེ་ཕོ་བར་ལྷུང་བ་དེས་མ་ཞུ་
བའི་རྒྱུ་བྱས་པའི་ཕྱིར་བད་ཀན་གྲང་ཤས་ཆེ་ལ་སྨུག་པོ་གབ་པ་ཝ་ལྟར་གཞའ་བར་བྱེད་པ་དེ་ལ་སྨུག་པོ་མས་ཆགས་
ཞེས་བྱའོ། །
གསུམ། སྨུག་པོའི་དབྱེ་བ།
སྤྱིར་གནས་དང་དུས་དང་རིགས་དབྱེ་གསུམ་ལས།
༡ གནས་ཀྱི་དབྱེ་བ། རང་གནས་དང་གཞན་གནས་གཉིས་ལས། (༡) རང་གན་ས་ཕོ་མཆིན་རྒྱུ་ལོང་རྣམ་
པ་བཞི་ཡིན་ལ། ཕོ་བར་བད་ཀན། མཆིན་པར་ཁྲག རྒྱུ་མར་མཁྲིས་པ། ལོང་དུ་རླུང་གནས་པ་ཡིན་ཕྱིར་དེ་དང་དེའི་
རྟགས་བཅོས་འདྲ། （༢)གནས་གཞན་དུ་བྱེར་བ་ལ་ཕྱི་བྱེར་ནང་བྱེར་གཉིས་ལས། ཕྱིར་གནས་ཤར་རྒྱས་པ་དང་
པགས་གྲམས་གཉིས་ཆུ་སེར་གྱི་རྟགས་བཅོས་འདྲ། རྩར་བྱེར་དུག་དང་ཚིགས་བབས་གྲུམ་བུའི་རྟགས་བཅོས་འདྲ།
ནང་བྱེར་སྲོག་རྩར་འབྲེལ་བའི་ལམ་བརྒྱུད་ནས་སྲོག་རྩའི་ཁྲག་ལ་ཞོན་ཅིང་བསྡོངས་ནས་ན་བ་དང་། སྲོག་རྩ་དེ་
ལས་སྒལ་ཚིགས་བར་འབྲེལ་ནས་ན་བ་དང་། སྲོག་རྩ་དེ་ལས་གྱེས་པའི་རྩེ་ནག་དང་གཉིད་ལོག་བརྒྱུད་ནས་མགོ་ལ་
འཕྱུར་བས་མགོ་ནད་བྱེད་པ་དང་། དེ་བཞིན་དུ་དོན་ལྔའི་རྩ་དང་འབྲེལ་བ་ལས་གློ་སྙིང་མཚེར་མཁལ་སོགས་ཀྱི་
ནད་བསྐྱེད་པ་ཡིན་ནོ། ། །
༢ དུས་ཀྱི་དབྱེ་བ། དང་པོ་ཚ་བའི་དུས་དང་། བར་དུ་ཚ་གྲང་འཐབ་པའི་དུས་དང་། ཐ་མར་གྲང་བ་སྙིང་
ཆད་པའི་དུས་ཏེ་དུས་གསུམ་དུ་དབྱེ་ཡོད་པས། དང་པོ་སྨུག་པོ་ལ་ཚ་བ་སྐྱེས་པ་ལས་ཁྲག་མཁྲིས་ཀྱི་སྟོབས་འཕེལ་
ནས་ནད་རྒྱས་པ་ཚ་བའི་དུས་སུ་གྲང་བ་སྐྱེས་པ་ན་དང་པོར་རང་གནས་སུ་གབ། བར་དུ་ཁྲག་མཁྲིས་ཀྱི་དུས་སུ་ཚ་
བ་ལ། བད་རླུང་དུས་སུ་གྲང་བ་ཡིན་ཏེ། དེ་དག་ཤེད་སྙོམས་པར་གནས་ཚེ་ཚ་གྲང་འཐབ་པར་བྱེད་ལ༔ ཐ་མར་ཁྲག་



དང་མཁྲིས་པ་ཚ་བའི་སྟོབས་ཀུན་ཟད་ནས་བད་རླུང་གཉིས་རྒྱས་པ་གྲང་བའི་ནད་དུ་འགྱུར་བ་ཡིན་ནོ། ། །
༣ རིགས་ཀྱི་དབྱེ་བ། སྨུག་པོ་བྱེར་བ་དང་། རྒྱས་པ། འགྱིངས་པ། འདྲིལ་བ་དང་བཞི་ཡོད་པས། བྱེར་
ལའང་ཕྱི་བྱེར་ནང་བྱེར་གཉིས། རྒྱས་ལ་བརྡོལ་དང་མ་བརྡོལ་གཉིས། འགྱིངས་ལ་གབ་དང་མ་གབ་གཉིས། འདྲིལ་
ལ་གསར་རྙིང་གཉིས་སོགས་སུ་ཡོད་དོ། །དེ་ལྟར་རྒྱས་པར་དབྱེ་ན། རྒྱུའི་དབྱེ་བ་བད་མཁྲིས་རླུང་ཁྲག་བཞི། རྐྱེན་
ཚ་གྲང་གཉིས། རང་གནས་ཕོ་མཆིན་རྒྱུ་ལོང་བཞི། ཕྱི་བྱེར་ཤ་པགས་རྩ་ཚིགས་བཞི། ནང་བྱེར་སྲོག་རྩ་སྒལ་ཚིགས་
གཉིས་དང་། དེ་ལས་གྱེས་པ་མགོ གློ། སྙིང་། མཆེར། མཁལ་ལྔ། དུས་ཚ་དུས། ཚ་གྲང་འཐབ་པའི་དུས། གྲང་བ་
ལྷིང་ཆད་དུས་དང་གསུམ། རིགས་བྱེར་རྒྱས་འགྱིངས་འདྲིལ་བཞིར་གཉིས་རེ་གྱེས་ཏེ་བརྒྱད། དྲིལ་བས་དབྱེ་བ་
སུམ་ཅུ་སོ་གཉིས་དང་། དེ་ལས་བསྡུ་ན་ཉེར་གསུམ་མམ་བཅུ་གཅིག་སོགས་སུ་དབྱེར་ཡང་རུང་ངོ༌། །དེ་ཡང་སྨུག་
པོའི་རྣམ་འགྱུར་བཅུ་གསུམ་དུ་བཀྲལ་ན། འཕྱུར་བ་མགོ་ནད་དང་འདྲ། ཁ་ཡན་སྙིང་རླུང་དང་འདྲ། བྱེར་བ་དུག་
དང་འདྲ། རྒྱས་པ་འགྲམས་པ་འདྲ། ཞུད་པ་ཚ་གྲང་འཐབ་པ་འདྲ། གབ་པ་གྲང་བ་འདྲ། སྐྱུགས་པ་མ་ཞུ་བ་འདྲ།
འཁྲུ་བ་གླང་ཐབས་འདྲ། འབྱམས་པ་སྐྱ་རིམས་འདྲ། འདྲིལ་བ་རྡོ་སྐྲན་འདྲ། འགྱིངས་པ་དམུ་ཆུ་འདྲ། འགྲིམས་པ་
མཁལ་ནད་འདྲ། རལ་བ་སྐྱ་རྦབ་འདྲ་བ་སྟེ་བཅུ་གསུམ་དང་། གཞན་ཡང་འདྲ་བ་རྒྱུ་མཚན་དང་བཅས་པའི་བཅུ་
གསུམ་ཡང་གསུངས་སོ། །
བཞི། སྨུག་པོའི་ནད་རྟགས།
སྤྱི་བྱེ་བྲག་གི་རྟགས་ལས། གཅིག སྤྱི་རྟགས་ནི། འཕར་རྩའི་རྒྱུ་བ་སྦོམ་ཁེངས་ཡིན་པ་ལ་ཀན་རྩ་གཉིས་
ཞར་བ་དང་། གྲང་བའི་རྐྱེན་གྱིས་བསྐྱེད་པ་ཡིན་ན་ཕལ་ཆེར་ཕྲ་ལ་ཞན་པ་འབྱུང་བ་དང་། ཆུ་མདོག་སྨུག་པོ་དང་དྲི་
ཚེ་ཞིང་དུགས་པ་དང་མི་གསལ་ཞིང་མོག་མོག་པོ་བསྐ་ལ་རྙོག་མ་ཅན་ཡིན་པ་དང་། ཡང་ན་དམར་པོའམ་སྨུག་པོ་
ལྗང་ཁུ་སོགས་འབྱུང་ཡང་སྲིད་པ་ཡིན་ནོ། །ན་ལུགས་ཕོ་བ་དང་མཆིན་པའི་ཁ་འཁོར་ན་ཞིང་རོ་སྟོད་མདུན་རྒྱབ་
སྦྲགས་ནས་ན་བ་དང་། ལུས་པོ་བྱིང་ཞིང་ལྕི་ལ་བྱིན་པ་མི་ཐེག་པ་དང་སྒལ་ཚིགས་ན། དང་ག་མི་བདེ་བ་དང་ལྕེ་རོ་
ཆེར་མི་གསལ་བ་རླན་བག་ཅན་དང་། ཁྱད་པར་མི་ནོར་བའི་རྟགས་ཉ་ཤའི་དྲི་རོ་བྲོ་བ་དང་། བྲང་ཚ་ལ་སྐྱུག་སྙམ་
བྱེད་ཅིང་སྐྱུག་པ་དཀའ། སྐབས་སུ་ཁོང་པ་ཚ་ལ་མགོ་དང་མིག་རུས་ན། རྡུལ་ནས་གྲོང་རྗེས་གླང་ཐབས་ལྟ་བུའི་ན་
ཟུག་ལྡང༌། དྲི་མ་སྨུག་ལ་སྐམ་པ་ཤ་བའི་རིལ་མ་འདྲ་བ་འབྱུང་། སྐབས་ལ་ལར་ཁྲག་འདྲེས་པའང་ཡོང་སྲིད། གྲོད་
52



པ་འགྲངས་ཀྱང་ན་ལ་ལྟོགས་ཀྱང་ན། ནམ་ཟླ་དང་གྱོན་པ་སོགས་གྲོང་ཡང་ན་ལ་དྲིས་ཀྱང་ན། དེ་དག་ལ་མི་ལྟོས་
པར་དོན་མེད་དུ་ན། སྨན་བཅོས་མ་བྱས་ཀྱང་བདེ་སྙམ་འཆར་བ་ཡོད། ཕལ་ཆེར་སྟོན་དང་དཔྱིད་ཀྱི་དུས་ན་ལྡང་
བར་བྱེད་པ་ཡིན་ནོ། །དེ་ཡང་དང་པོ་ནད་འཇུག་པའི་དུས་སུ་ཆུ་ཚན་དང་ཆུ་སྐྱུར་སྐྱུག་པ་དང་། བར་དུ་ནད་སྨིན་
པའི་དུས་སུ་མཁྲིས་འདྲ་སེར་པོ་དང་རྒྱུ་ཚོས་བཤལ་བ་ལྟ་བུ་སྐྱུག་པ་དང་། ཐ་མར་རྒྱས་པའི་དུས་ན་ཁྲག་རུལ་དུད་
ཁུའདྲ་བ་སྐྱུག་པ་ཡིན་ནོ། །ཕན་གནོད་ཀྱི་ཁྱད་པར་བརྟག་པ་ལ། གནོད་པའི་ཟས་གསར་ཐོག་གི་འབྲུ་དང་། གྲོ་
ཕྱེ་རྙིང་པ་དང་། རྩམ་པ་རྙིང་པ། དྲི་ཅན་གྱི་ཟན་དང་། མར་རྙིང་། ཁྲག་ཚོད། འབྲུ་མར། ར་ཤ གཡག་ཤ་རུལ་
སུངས་ཅན། ཉ་ཤ་ཕག་ཤ་སུངས་པ། ཆང་སྐྱུར། སྒོག་སྐྱ། ཞོ་མ་ལངས་པ་སོགས་མདོར་ན་སྣུམ་ཞིང་ལྕི་བའི་ཟས་
སམ་ཡང་ལ་བསིལ་དྲགས་པའམ་དྲོ་དྲགས་པ་སོགས་ཀྱིས་ཤིན་ཏུ་གནོད་ཤས་ཆེ། ཕན་པའི་ཟས་ལ། གནའ་བ་
དང་། དགོ་བ། བ་ལང་གི་ཤ་གསར་པ། རྙིང་པའི་འབྲུ་རིགས་དང་། སྲན་མ། བ་དང་ར་དང་མཛོ་མོའི་ཞོ་དར། ཉ་
ཤ་དང་ཕག་ཤ་སོགས་གཙང་བར་བྱས་པའི་ཟས་དང་། མདོར་ན་ཟས་སྐོམ་ཡང་ལ་རྩུབ་པ་དང་། བསིལ་དྲོད་
སྙོམས་པའི་རིགས་བསྟེན་ན་འཕྲོད་པ་ཡིན།
ཀོང་སྤྲུལ་ཟིན་ཏིག་ལས། བད་ཀན་ཁྲག་མཁྲིས་དང་འདྲེས་པ་སྨུག་པོ་ཡིན་ཞིང་། ནད་རྟགས་ཕོ་མཆིན་
དང་རོ་རྒྱབ་གཟེར། སྐབས་སུ་མགོ་བོ་སོགས་ངེས་མེད་ན། བྲང་ཚ་ཆུ་སྐྱུར་སྐྱུག ཁྲག་རུལ་དུད་ཁུ་འཁྲུ་སྐྱུག་བྱེད། རྩ་
སྦོམ་ལ་གུང་མོའི་འོག་གི་རྩ་གཉིས་ཞན། ཆུ་སྨུག་ལ་རྟོག་པ་འབྱུང་། ཞེས་དང་། གཙང་སྟོད་ཟིན་ཏིག་ལས། སྤྱི་
རྟགས་རྩ་ནི་འདར་ཞིང་འདྲིལ། །སྤྲེའུ་ཤིང་རྒྱལ་མཆོང་བ་བཞིན། །བར་དུ་འཐེན་སྟོང་སྟོང་རྐྱལ་འབྱུང་། །ཆུ་ནི་
དམར་སེར་སྟེང་ན་དུགས། །ཡང་ན་དམར་སྨུག་རྒྱུ་བཤལ་འདྲ། །ནད་རྟགས་ཕོ་མཆིན་རོ་སྟོད་ན། །སྐལ་
ཚིགས་མགོ་དང་མིག་རུས་ན། །གྲང་ན་ན་ལ་དྲོས་ཀྱང་ན། འགྲངས་ཀྱང་ན་ལ་ལྟོགས་ཀྱང་ན། །རྒྱུ་མེད་ན་ཞིང་
བྱས་མེད་ཕན། །ཤ་སྐམ་གདོང་པ་སྨུག་ལ་གནག །རྩིབ་རིང་རྒྱུས་ནས་གསུས་པ་སྦོ། །རེ་འགའ་འབུའམ་གླང་
ཐབས་ན༑ །བྲང་ཚ་ཆུ་སྐྱུར་སྐྱུག་པ་དང་། །རེས་འགའ་མཁྲིས་པ་རྒྱ་བཤལ་སྐྱུག། །ཁ་མང་ལ་ཉ་དྲི་བྲོ་བ་ཡིན། །
ཞེས་སོ། །
བྱེ་བྲག ༡ གནས་པའི་ཡུལ་ལ་བརྟག་པ་ནི། ( ༡) ཕོ་བར་གནས་ཚེ་བད་ཀན་དང་འདྲ་བར་འཇུ་དཀའ་
བ་དང་། སྒྲོག་པ་དང་། སྐྱུག་པ་དང༌། ཟས་ཟོས་པའི་རྗེས་ལ་ན་བ། ཆང་རྙིང་པ་དང་ཆང་གསར་ཁ་མ་ཁུགས་པ། ཤི
བའི་ཤ་རྣམས་གནོད་ཅིང་། ནམ་ཟླ་དང་གྱོན་པ་སོགས་ཧ་ཅང་དྲོ་དྲགས་པ་དང་། རླན་དང་གྲང་དྲགས་པའི་དུས་
སུ་ལྡང་ངོ༌། །（༢）མཆིན་པར་གནས་ཚེ་ཁྲག་གི་ནད་རྟགས་སྟོན་ལ། མཆིན་དྲི་དང་རོ་རྒྱབ་ན་ཞིང་རྒྱབ་ཀྱི་
53



ཚིགས་པ་རྣམས་བཀན་པ་དང་མཐེ་མོས་མཉེས་ན་ཕན་སྙམ་བྱེད་ཅིང་། མེ་ཉི་དང་ཟས་དྲོད་བཅུད་ཅན་དང་རུལ་
པ་སྐྱུར་པོ་དེ་དག་ཟོས་པ་ལས་ལྡང་བ་དང་། ནད་དེ་མཆིན་པར་རྒྱས་ཚེ་སྲ་ལ་ཁེངས་ཤིང་སྐྲན་ལྟར་ན་བ་དང་།
(༣)རྒྱུ་མར་གནས་ཚེ་མཁྲིས་པའི་ནད་དང་འདྲ་ལ། རྒྱུ་ཡུལ་འགྱུར་ཞིང་ན་ཟུག་འབྱུང་བ་དང་། ཡང་ན་འདྲིལ་
ནས་ན་ཞིང་མིག་དང་ཆུ་མདོག་སེར་པོར་འགྲོ། (༤）ལོང་དུ་གནས་ཚེ་སྦོ་འཁྲོག་བྱེད་ཅིང་འུར་ལ་ལྷག་པར་སྔ་
དགོང་དང་ཆང་སྐྱུར་སོགས་འཐུང་དུས་ན་ཞིང་སྦོ། ཐུར་རླུང་གི་དྲི་ཆེ་ལ་དྲོད་ཀྱི་རིགས་འཕྲོད་ཅིང་གྲོང་ན་གནོད་
པ་ཡིན།
༢ དུས་ཀྱི་བརྟག་པ་ལ།（ ༡) ཚ་བའི་དུས་སུ་རྩ་གྲིམས་ཤིང་ཆུ་མདོག་སྨུག་ལ་དྲི་རླངས་ཆེ་བ་དང་། ལྕེ་
སྐམ་ཞིང་གྱོང་ལ་ཁ་ཁ་དང་ག་འགག ལུས་བྱིང་ལ་གཉིད་ཆེ་བ། གདོང་མདོག་སྨུག་ལ་མིག་སྤྲིན་དམར། མཆིན་དྲི་
རོ་རྒྱབ་སྦྲག་ཅིང་གཟེར་བ། མགོ་དང་མིག་གི་རུས་པ་ན་ཞིང་། མཚོག་མ་ལྕི་ལ། མེ་དང་ཉི་མས་དྲོས་ཚེ་ན་བ་དང་།
ཟས་རུལ་སྐྱུར་དང་སྤྱོད་ལམ་དྲག་ཤུལ་གྱི་རྗེས་ནད་ལྡང་བ་ནི་སྨུག་པོ་ཚ་བ་རྒྱས་པའི་ནད་རྟགས་ཡིན་ནོ། །(༢)
བར་དུ་ཚ་གྲང་འཐབ་པ་ནི། བདེ་བའི་འདོད་འཇོར། ངོ་བོ་ནི་སྣོད་དུ་ཁྲག་མཁྲིས་བད་རླུང་འཐབ་པའོ། །ཞེས་པ་
ལྟར། ཁྲག་མཁྲིས་ཚ་བ་དང་། བད་རླུང་གྲང་བ་དེ་དག་ཤེད་སྙོམས་པོར་གནས་པས་ཚ་གྲང་འཐོབ་པའམ་སྨུག་པོ་
འཁྲུགས་པར་གྱུར་པ། མཉམ་གནས་ཀྱི་ལམ་བསགས་པས་སྣོད་ཀྱི་རྩ་ནང་ཀུན་ཏུ་ཞུགས་ཤིང་རླུང་གིས་ཁྲག་ཕྱི་
ཡུལ་དུ་ཕར་འབོར་ཚུལ་འབོར་བྱེད་ལ་འདེད་ཅིང་རྒྱུ་བས་ན་ནད་ཀྱི་རྟགས་སུ་དུས་ངེས་པ་མེད་པར་རྒྱུན་དུ་ཟུག་ཆེ་
བར་གླང་ཐབས་ལྡང་བ་དང་། ཉིན་ཅུང་བདེ་ལ་མཚན་རྒྱུན་དུ་ན་བ་དང་། གྲོད་པ་བཀྲེས་ཤིང་ཕོ་བར་དུགས་བྱས་
པའི་དུས་ན་བདེ་སྙམ་བྱེད་པ། ཤ་ཞུ་ཞིང་པགས་པ་བསྐམས་ནས་རྩ་རྣམས་འབུར་དུ་རྒྱས་ཤིང་། བསིལ་དྲོད་ཀྱི་
སྨན་ཟས་གང་གིས་ཀྱང་ཕན་གནོད་ཆུང་བ་ནི་སྨུག་པོ་འཁྲུགས་པ་ཞེས་བྱ་སྟེ་ནད་ཚབས་ཆེ་བ་ཡིན་ནོ། །(༣) ཐ་
མའི་དུས་གྲང་བ་ལྷིང་དུ་ཆད་པ་ནི། ལུས་པོ་གྲང་ཞིང་ཉམ་ཆུང་བས་ཟས་མི་འཇུ་བ་དང་། སྒྲེག་པ་དང་སྐྱུག་པ་
འབྱུང་། ཟས་འགྲངས་པར་ཟོས་རྗེས་ན་ལ་འཁྲུ་ཡང་སྲིད། ལྟོ་བ་སྦོ་ཞིང་འཁྲོག་ལ་རྣམ་པ་འགྱུར་བ་དང་། ཆུ་དང་
ཆང་གི་ཐ་མ་བཏུང་ན་གནོད་པ་ཡིན་ནོ། ། །
སྨུག་པོ་རིགས་ཀྱི་སྒོ་ནས་བརྟག་པ་ལ། བྱེར་རྒྱས་འགྱིངས་འདྲིལ་བཞི་ལས།
༡ བྱེར་བ་སྤྱིའི་རྟགས་ནི། མགོ་དང་མིག་རུས་ན་ལ་ལུས་ཀུན་བརྩེ་བ་དང་། ལུས་ལྕི་ཞིང་སྐྱིད་པ་སྐྱུར། ཤེད་
ཉམས། མཆིན་དྲི་དང་རོརྒྱབ་རྩིབ་ལོགས་རྣམས་གཟེར་འཁྱུག་བྱེད། སྒལ་ཚིགས་མནན་ན་ཕན་སྙམ་བྱེད། བཤུལ་
ཤ་རྣམས་འཕྲིག ལུད་ཁྲག་སྨུག་མདོག་ཏུ་ལུ། མཁལ་རྐེད་བརླ་སུལ་དང་ཡན་ལག་གི་ཚིགས་གཞི་བྱིན་པའི་ཞྭ་



སོགས་ན་བ་དང་། གཟེར་ངེས་མེད་དུ་འཕོ་ཞིང་ན་ལོ་སྐྱུག་སྙམ་བྱེད་པ་ཡིན། བྱེ་བྲག་ཏུ།（༡) གོ་ལ་བྱེར་ན་
མཚོགས་མ་ལྕི་བ་དང་། མིག་རུས་ན་ཞིང་སྣ་ཁྲག་མི་ཆོད་པར་འཛག་པ་དང་། (༢） སྙིང་ལ་བྱེར་ན་རིག་པ་སྨྱོ་
ཞིང་འདར་བའམ་སྟོད་བརྒྱང་། ཡང་ན་སྙིང་མི་དགའ་བ་དང་། མཚན་མོ་གཉིད་མེད་ཅིང་ཆང་བཏུང་ཚེ་བཟོད་
མེད་ཀྱི་ཟུག་གཟེར་དང་དྲོད་བཅུད་ཀྱི་རིགས་དང་མེ་བཙའི་རིགས་ཀྱིས་ཕན་སྐྱེད་མི་འབྱུང་།（༣）གློ་བར་བྱེར་
ན་རོ་རྒྱབ་ཚ་ལ་ལྕི་ཞིང་ན་བ་དང་ལུད་པ་ཁྲག་འདྲེས་སྨུག་ཁམས་ཅན་ཡུན་དུ་འབྱུང་། འདི་ལ་གཏར་གྱི་རིགས་དང་
སྨན་དཔྱད་གློ་བཅོས་ཀྱིས་སྐྱེད་མེད་ཅིང་། དྲོད་བཅུད་གནོད་པ་ཚོར། (༤) མཆེར་པར་བྱེར་ན་གཞོགས་གཡོན་
གཟེར་ལ་དྲོས་ཚེ་ན་བ་དང་། ཁོང་ནས་ཞེ་འཁུན་བྱེད་ཅིང་གདོང་མདོག་སྨུག་པོར་འགྲོ། (༥) མཁལ་མར་བྱེར་
ན་རྐེད་པ་འཁོར་ཞིང་རྐང་པ་ལྕི་བ་དང་། བརླའི་སུལ་དང་མཁལ་རྩ་འཕྲིག་ཅིང་ཆུ་མདོག་དམར་པོར་འགྲོ། (༦）
བསམ་སེར་བྱེར་ན་ཕོ་མོ་གང་གི་མཚན་མ་ནས་ཁྲག་རྣག་འབྱམས་པ་དང་། （༧) ཤ་པགས་ལ་བྱེར་ན་ཀོ་ལེར་ཚ་
ཞིང་ན་བ་དང༌། (༨) རྩར་བྱེར་ན་གང་བྱེར་གྱི་རྩ་རྒྱུས་ལ་མདོག་ནག་པོ་འབྱུང་བ་དང་སྦྲིད་ཅིང་སྐྲངས།（༩）
ཚིགས་ལ་བྱེར་ན་གང་བྱེར་བའི་ཕྱོགས་ཀྱི་རྐང་ལག་བརྐྱང་བསྐུམ་དཀའ་ཞིང་ཚིགས་མགོ་སྦོམ་པ་དང་། ལུས་ལྕི།
དྲོད་ཚེ་ལ་བཅུད་རིགས་གནོད། གྲུམ་བུ་དང་འདྲ་བའི་རྟགས་སུ་ན། ( ༡༠）སྒལ་ཚིགས་ཀྱི་མཁར་ལ་བྱེར་ན་
ཚིགས་པའི་རྒྱུད་ན་ཞིང་བཤུལ་ཤ་འཕྲིག་ཚིགས་ཁ་ཕྱེ་བ་དང་མནན་ཞིང་བཙིར་ལ་བཀན་པས་ཕན་སྙམ་བྱེད་པ་
འབྱུང་ངོ༌། །ནད་འདི་གང་ལ་བྱེར་བ་དེའི་རྟགས་སྣ་ཚོགས་ཇི་འདྲར་མངོན་ཡང་སྨུག་པོའི་ནད་དུ་གཏོགས་ཚེ་ཕོ་
མཆིན་གྱི་ནད་དང་བསྡོངས་པ་ཡོང་བས་ཤེས་ནུས་པ་དང་། རེས་མོས་ཀྱིས་ན་བའམ་ཡང་ན་སྔར་དུས་ཕོ་བ་དང་
མཆིན་པ་ན་བ་སྟེཕྱིས་གཞན་གྱི་ནད་འབྱུང་བ་དང་། སྔར་གྱི་ནད་དེ་མེད་ན་ཕོ་མཆིན་ན་བ་དེས་སྨུག་པོ་ཡིན་པར་
ངེས་པ་ཡིན་ནོ། །
༢ སྨུག་པོ་རྒྱས་པའི་རྟགས་ནི། རྡོལ་དང་མ་རྡོལ་གཉིས་ལས་མ་རྡོལ་བ་སྨུག་པོའི་ཚ་ཚད་རྒྱས་པའི་རྟགས་
ནི་དང་པོ་སྨུག་པོ་ཚ་བའི་སྐབས་སུ་བཤད་པ་ལྟར་ཡིན་ལ། སྨུག་པོ་ཤིན་ཏུ་རྒྱས་པའི་ཚེ་ན་ཁྲག་རུལ་ནས་རྡོལ་བར་
འགྱུར་ཏེ། དེ་ཡང་མ་ཞུ་བའི་གནས་ཕོ་བར་རྒྱས་ཏེ་ཁྲག་དང་བེ་སྣབས་རུལ་བའི་དུད་ཁུ་ལྟ་བུར་ཡར་སྐྱུགས་པ་ནི་
སྨུག་པོ་གྱེན་དུ་རྡོལ་བ་དང་། སྨུག་པོ་དེ་ཉིད་ཞུ་བའི་གནས་ལོང་དུ་རྒྱས་ཤིང་རལ་ན་རླུང་ཁྲག་འདྲེས་པའི་ནག་པོ་
ཐུར་དུ་འཁྲུ་བ་ནི་སྨུག་པོ་ཐུར་རལ་དང་། སྨུག་པོ་དེ་ཉིད་ཞུ་མ་ཞུའི་མཚམས་མར་རྒྱུས་ན་ཁྲག་དང་མཁྲིས་པའི་
སེར་ཤས་ཅན་གྱེན་དུ་སྐྱུག་པ་དང་ཐུར་དུ་བཤལ་བ་གཉིས་ཀ་འབྱུང་བ་རེད། དེ་ཡང་གྱེན་ཐུར་གཉིས་གང་དུ་རྡོལ་
ཀྱང་ཁྲག་ལམ་ཆོད་པའི་རིགས་དང་། མ་ཆོད་པ། ཟུངས་ཁྲག་ཟད་པ་བཅས་གསུམ་དུ་ཡོད་པས་ཁྲག་ལམ་ཆོད་པ་
55



ཞེས་པ་ནི། ཟུངས་ཁྲག་མ་ཤོར་བར་ནད་ཁྲག་ཐོན་ནས་སྐྱུགས་མཚམས་ཆད་པ་དེ་ལ་ཟེར་བ་ཡིན། དེའི་རྟགས་སུ་
ན་ཟུག་མེད་པ་དང་ལུས་པོ་ཡང་ལ་དང་ག་བདེ་བ་དེ་རིགས་འཚོ་སླ་བ་དང་། ཁྲག་ལམ་མ་ཆོད་པ་ཞེས་པ་ནི་བཤལ་
སྐྱུགས་མང་པོ་བྱས་རྗེས་ཁྲིག་ནག་པོ་དུད་ཁུ་ལྟ་བུ་མ་ཟད་བར་དུ་འོང་ལ་བདེ་སྟོབས་མེད་ཅིང་། དང་ག་འགགས་
པ་བཅས་བྱུང་ན་ཕལ་ཆེར་ཉེན་ཆེ་བ་ཡིན། ཟུངས་ཁྲག་ཟད་པ་ཞེས་པ་ནི། ཁྲག་མང་པོ་བཤལ་སྐྱུགས་བྱས་ནས་
ཟུངས་ཁྲག་ཤོར་བ་དེར་བཤད་པ་ཡིན་པས། དེའི་རྟགས་སུ་ཆུ་མདོག་དམར་ཞིང་ལྦུ་བ་ཆེ་བ་དང་། རྩ་སྟོང་ཞིང་
རྒྱུགས་པ། གློ་སྙིང་མི་བདེ་ཞིང་དབུགས་འཚང་བ་ལྟར་འདེགས་པ། སྐྲ་རྩ་འདར་བ། སེན་མོའི་བཀྲག་ཤོར་བ།
གདོང་པ་སེར་བ། སྐེ་རྩ་སྤྲུག་ཅིང་བོལ་གོང་རྩེ་ཆུང་སོགས་གཡོ། སྐོམ་དད་དང་། སྙིང་ལ་གྲང་མོ་ལྷག་པར་འདོད་པ་
དེ་དག་ནི་ནད་གཞི་ཆེ་ཞིང་ཉེན་ཁ་ཆེས་ཆེ་བའི་རྟགས་སུ་མངོན་ནོ། །༣ སྨུག་པོ་འགྱིངས་པའི་རྟགས་ལ་གབ་
དང་མ་གབ་གཉིས་ལས་མ་གབ་པའི་རྟགས་བཅོས་སྨུག་པོ་སྤྱི་དང་འདྲ་ལ། སྨུག་པོ་གབ་པ་ནི་གྲང་བས་མགོ་བྱིབས་
པའི་འོག་ཏུ་སྣོད་ཚད་གབ་པ་ཡིན་པས་དེའི་རྟགས་སུ་འཕར་རྩའི་རྒྱུ་བ་ཕྲ་ལ་བྱིང་བ་དང་། ཆུ་མདོག་ལྗང་བ། ལུས་
པོ་ལྕི་ལ་སྐྱིད་པ་སྐྱུར་བ། དང་ག་རིམ་གྱིས་འགྲིབ་པ། མཆིན་དྲི་དང་རོ་སྒྲུབ་ན་ཞིང་སྒྲེག་པ་འབྱུང་བ། ཁའི་རོ་མི་
ཚོར་བ། ཆུ་སྐྱུར་སྐྱུག་རྗེས་བདེ་སྙམ་བྱེད་པ། ལུས་རྔུལ་ནས་འཁྱགས་པའི་རྗེས་དང་ཞོ་དར་སོགས་གྲང་མོའི་རིགས་
བཏུང་རྗེས་གླང་ཐབས་ལངས་པ། ཟས་སྤྱོད་གཉིས་དྲོ་ན་བདེ་བ་སོགས་ཀྱི་མངོན་ཚུལ་འབྱུང་། མདོར་ན་མན་རྒྱུད་
དུ། འཇུ་དཀའ་ཕོ་བ་འཚིང་ལ་དྲི་མ་སྐམ། །ཞེས་སྨུག་པོ་ཕོ་བར་ཚ་གྲང་འཐབ་ནས་བཤལ་སྐྱུགས་མི་ཐུབ་པར་
ཟས་འཇུ་དཀའ་ཞིང་ཕོ་བ་འཚིང་ལ་ཞེ་མེར་ན་ཞིང་། དྲི་མ་སྐམ་པ་འབྱུང་བ་བཅས་ནི་སྨུག་པོ་འགྱིངས་པའི་མངོན་
རྟགས་མཐར་ཐུག་པའོ། །༤ སྨུག་པོ་སྐྲན་དུ་འདྲིལ་བ་ལ་གསར་རྙིང་གཉིས་ཡོད་ཀྱང་སྤྱི་རྟགས་མཆིན་མཆེར་
ཕོ་ལོང་རྒྱུ་མ་བཅས་ཀྱི་གནས་སུ་འབྱུང་སྟེ། གང་དུ་གནས་པའི་ས་དེར་སྲ་ལ་འདྲིལ་ཞིང་ན་བ་དང་། མནན་པའི་ཚེ་
ན་འཕར་བ། ལྟོ་སྟོང་དུས་སུ་ལག་པས་མྱང་ན་མངོན་པ་དང་། སྐབས་སུ་ཚ་ཤར་བྱེད་ཅིང་། ལུས་ཀྱི་སྟོབས་འཛད་
པ་དང་། དང་ག་འགགས། རྩ་རྒྱུད་ཕྲ་ལ་མགྱོགས་པ་དང༌། ཆུ་མདོག་དམར་ཤས་ཆེ་བ་འབྱུང་བ་དང་། སྐྲན་གསར་
པའི་དུས་སུ་མཆིན་པ་ལྟ་བུར་གཉན་པོས་བཅོས་དཀའ་ལ། སྐྲན་རྙིང་པར་གྱུར་ནས་རུལ་རྣག་ཏུ་སོང་ཚེ་བཤིག་
སྦྱངས་སོགས་ཀྱིས་གསོ་སླ་བ་ཡིན། སྐྲན་དུ་འདྲིལ་བ་དེ་ཟགས་ན། གདོང་དང་རྐང་བོལ་སྐྲངས་པ་དང་། གསུས་པ་
ལྕི་ཞིང་ལྡིར་ལ་གསུས་པའི་རྩརྣམས་བཀྲ་བ་དེ་ལྟར་བྱུང་ན་སྨུག་པོ་ཟགས་པ་ཞེས་བྱ་སྟེ། ཚ་བའི་ཆུ་ཡིན་པས་འཚོ་
བ་དཀའ་བར་བཤད་པ་ཡིན་ནོ། །
56



ལྔ། སྨུག་པོའི་ནད་ཀྱི་བཅོས་ཐབས།
སྤྱི་བཅོས་ལ; ༡ ཟས་ཀྱི་བཅོས་པ། སྨུག་པོ་ཚ་བས་རྐྱེན་བྱས་པ་ཡིན་ན་ཉ་ཕག་བ་གླང་ར་དང་གླ་བ་གནའ་
དགོ་སོགས་ཀྱི་ཤ་དང་། སྲན་མའི་ཕྱེ་དང༌། བ་མཛོའི་ཞོ་དར། ཇ་སླ་པོ། བསྐོལ་གྲང་གི་ཆུ་སོགས་བསྟེན་དགོས་པ་
ལས་དྲོད་བཅུད་ཀྱི་རིགས་བསྟེན་མི་རུང་། སྨུག་པོ་གྲང་བས་རྐྱེན་བྱས་པ་ཡིན་ན་ཉ་ཤ་དང་། འབྲོང་ཤ ལུག་ཤ་
གསར་པ། སྐམ་སའི་ཟན་དྲོན་སོགས་གསར་འཇམ་གྱི་ཟས་བསྟེན་པ་ལས་འཇུ་དཀའ་ལྕི་བསིལ་གྱི་རིགས་གཏོང་
མི་རུང་།
སྨུག་པོ་སྤྱོད་ལམ་གྱིས་བཅོས་པ། ཚ་རྐྱེན་ཅན་ལ་ལུས་པོ་དྲག་ཤུལ་གྱི་རིགས་སྤང་བ་དང་། གྲང་རྐྱེན་ཅན་
ལ་ཉིན་གཉིད་ལོག་པ་དང་། ལུས་པོ་གྲང་བའི་རིགས་སོགས་སྤངས་ནས་དྲོ་བ་དང་སྐམ་སའི་གནས་སུ་རྡུལ་མ་ཐོན་
ཙམ་དུ་བཅུག་པར་བྱའོ། །
སྨུག་པོ་སྨན་གྱིས་བཙོས་པ། ཅོང་ཞི་ཉེར་ལྔ་དང༌། ཅོང་ཞི་ཉེར་གཅིག་གམ་གཡུལ་རྒྱལ། གྲུབ་ཐོབ་རིལ་
དཀར། ཐང་ཆེན་ཉེར་ལྔ་དང་། ཟླ་ཤེལ་ཆེན་མོ། བདེ་མྱུག གཡུ་དྲིལ་བཅུ་གསུམ། བཙོ་བཀྲུ་ཟླ་ཤེལ། རྩི་རྡོ་སྔོ་
གསུམ་གྱི་སྦྱོར་བ་སོགས་གང་ལ་གང་འཕྲོད་ནད་རྟགས་དང་བསྟུན་ནས་གཏོང་དགོས། དེ་ཡང་ཕོ་བར་ཚ་ཤར་རྒྱག་
པ་དང་ཆུ་སྐྱུར་ལངས་དུས་གྲུབ་ཐོབ་རིལ་དཀར། གཡུལ་རྒྱལ། ཅོང་ཞི་དྲུག་པ། སྐྱུར་མེ་དྲུག་པ་སོགས་གཏོང་། སེར་
པོ་མཁྲིས་ཐབས་སྐྱུགས་དུས་དུག་ཉུང་དྲུག་པའམ་ཤིང་མངར་བདུན་པ། རྒྱ་བཤལ་སྐྱུག་དུས་གུར་གུམ་བདུན་པ།
ཁྲག་རུལ་དུད་ཁུ་སྐྱུག་དུས་སེ་འབྲུ་བརྒྱད་པ་སོགས་གཏོང་། སྦོས་བརྒྱངས་ཆེན་ཞི་གསེར་དང་། རུ་རྟ་དྲུག་པོ་། ཁྲག་
སྐྱུག་པ་དང་རླུང་ཤས་ཆེ་ན་ཐང་ཆེན་ཉེར་ལྔ་དང་། གུར་གུམ་བརྒྱད་པ། ཨ་གར་སོ་ལྔ་སོགས་གཏོང་། ན་ཟུག་ཆེ་
སྐབས་རུ་ཁྱུང་དང་གཡུ་ཁྱུང་སོགས་གང་འཕྲོད་རིག་པས་དཔྱད།
སྨུག་པོ་དཔྱད་ཀྱིས་བཅོས་པ། གཏར་དང་། བཤལ་དང་། མེ་བཙའ། དུགས་སོགས་གང་དགོས་ནད་ཀྱི་
སྐབས་དང་སྦྱར་ཏེ་བཅོས་དགོས། །
ཀོང་སྤྲུལ་ཟིན་ཏིག་ལས། རྒྱུད་ལས་རྣམ་འགྱུར་བཅུ་གསུམ་དུ་གསུངས་ཀྱང་མདོར་བསྡུས་ན་དང་པོ་ཆུ་
སྐྱུར་སྐྱུག་པའི་ལོ་མ་ཤར་ཚེ་སྨུག་པོ་ཚ་བའི་དུས་ཡིན་པས་དྲོད་བཏང་མི་ཉན། ཐང་ཆེན་ཉེར་ལྔ་བཏང་། སྤྱིར་སྨུག་
པོ་གྲང་རྐྱེན་མ་གཏོགས་སྟོད་སྨད་བར་གསུམ་ཐམས་ཅད་དུ་ཐང་ཆེན་ཉེར་ལྔ་ཁོ་ན་ཟབ་ཆེ་བས་རྒྱུན་དུ་བཏང་



དགོས། སྨུག་པོ་གཡུལ་རྒྱལ་ལམ་སྟོད་ལུགས་ཅོང་ཞི་ཉེར་གཅིག བདུད་རྩི་སུམ་སྦྱོར་དང་ཨར་སྐྱུར་བསྡེབས་པའི་ལྔ་
སྦྱོར། རྒྱུད་ཀྱི་ཅོང་ཞི་དྲུག་པ༑ ཅོང་ཞི་བསིལ་སྦྱོར། ཅོང་ཞི་ཉེར་ལྔ་དང་དགུ་པ། མན་རྒྱུད་རྡོ་རྩི་སྔོ་གསུམ། གསེར་
མདོག་བཅོ་བརྒྱད་རྣམས་དང་། སྐབས་སུ་མ་ནུ་བཞི་ཐང་དྲོ་འཇམ་ཡང་བསྟེན། ཁྲག་སྟོབས་ཆེན། སྐྱུ་རུ་ཉེར་ལྔ།
གི་ཝཾདགུ་པ། མན་ངག་བསིལ་སྦྱོར། གླང་ཆེན་བཅོ་བརྒྱད་རྣམས་བཏང་། དེས་ཆུ་མདོག་དམར་སྨུག་དྭངས། ཟས་
མི་ཞུ་ཞིང་སྤྲན་དུག་ལྟར་ན། བར་དུ་རྒྱུ་བཤལ་སྐྱུགས་པའི་ལོ་མ་ཤར་ཚེ་ཚ་གྲང་འཐབ་པའི་དུས་ཡིན་པས་སྨན་སྔ་
མ་རྣམས་དང་། ཁྱད་པར་གཡུ་དྲིལ་བཅུ་གསུམ། ཅོང་ཞི་ཅུར་ནིས། བདེ་བྱེད་སྙོམས་ལྡན། བདེ་བྱེད་ཀུན་ཕན། བློ་
ཤེལ་ཆེན་མོ། བདེ་བའི་མྱུ་གུ། ཀ་རུ་ཁ་སྦྱོར་རྣམས་བཏང་། ཁྱད་པར་འོག་ཏུ་འབྱུང་བའི་དུང་རུ་བཅོ་བརྒྱད་ཟབ།
མདོར་ན་བསིལ་དྲོད་སྙོམས་པའི་ལྟག་སྤྲོད་བསྟེན་དགོས། འདི་རྣམས་སྤྱི་འགྲོའི་སྨན་ཡིན་ཅིང་སྨུག་པོ་གཞིར་
བཞག་གི་ནད་ལ་ཕོ་བ་མི་བདེ་བ་ཤས་ཆེ་ན་བད་ཀན་བཅོས། མཆིན་པ་ལ་ཁྲག་བཅོས། རྒྱུ་མ་ལ་མཁྲིས་བཅོས།
ལོང་ལ་རླུང་བཅོས་ཤས་ཆེར་དགོས་པ་སོགས་རིག་པས་འཕྲུལ། དཔྱད་གསེར་བཤལ་དང་མཁྲིས་བཤལ་སོགས་
བཏང་། སྐབས་འདིའམ་གཞན་དུ་མ་ཞུ་དུག་ཐབས་སོགས་ཀྱིས་ཉི་དྲོས་ནས་གཟེར་ཞིང་གཡས་ངོས་མཆིན་པ་ལ་
ཟུག་ཡོད་ན། གི་ཝཾ་དང་གངས་ཐིག་ཆ་མཉམ་ཉི་ཟླ་ཁ་སྦྱོར་དུ་གྲགས་པས་སེལ་ཞིང་། འདུས་ནད་སོགས་ཀྱི་གཞུག་
ཏུ་མཆིན་གློ་ལུ་བ་ལའང་ཆེས་ཕན། ཐ་མ་དུད་ཁུ་སྐྱུགས་པའི་ལོ་མ་ཤར་ཚེ་ཐོག་མར་ཁྲག་ལམ་ཆོད་མ་ཆོད་ཕྱེད་པ་
གནད་ཆེ་བས། ལོ་ཉུང་ཟུངས་བཟང་རིགས་ལ་གོང་གསལ་སྨན་རྣམས་གཏོང་བས་རང་བཞིན་ཆོད་པའང་ཡོད་
པས་དེ་ལ་ཡག་ཉེས་མེད་ཕྱིར་དེ་རིགས་རྒྱུན་སྨན་དུ་བྱ། ཟས་སྤྱོད་རྒྱུན་རིང་གཟབ་པ་གནད་ཆེ། མདུན་རྒྱབ་སྟོད་
སྨད་བར་གྱི་རང་གསང་བསྡམ། ཟུངས་ཟད་རྒས་པ་ཁྲག་ལམ་མ་ཆོད་ན་གླང་ཆེན་བཅུ་གསུམ་ལ་ཁ་ཆེ་དང་དོམ་
མཁྲིས་བཏབ་པ། མདོར་ན་ཁྲག་གཅོད་རིགས་དང་ཁྱད་པར་ཐང་ཆེན་ཉེར་ལྔར་ཁ་ཆེ་གུར་གུམ་འདབ་ལོག་བསྣན་
པས་བཅད། སྨུག་པོ་བརྡོལ་བ་སོགས་ལ་ཉམས་ཡིག་གི་སྨུག་པོ་ཚ་རྐྱེན་སྐབས་སུ་ཡོད་པའི་གླང་ཆེན་བཅུ་གཅིག་པ་
རྣ་བས་ཐོག་མར་བཏང་གསུངས། རྒན་པོ་དང་ཟུངས་ཟད་རིགས་ཁྲག་ལམ་མ་ཆོད་ན་བཅོས་དཀའ་བས་སྨན་གོང་
གསལ་བཏང་། ལུས་ཟུངས་གསོ། རླུང་གསང་མནན་ཅིང་རླུང་སྨན་བཏང་བ་སོགས་རླུང་ལ་བྱ་ར་གལ་ཆེ། ཆོད་
ནའང་རླུང་གི་ཁྲིད་ནས་སྐྱ་རྦབ་དང་ཆུ་གཞིར་འགྱུར་ཉེན་ཆེ་བས། དགོང་མོར་ད་ལི་བཅུ་དྲུག་ནངས་མོར་ལྕགས་
ཕྱེ་བཅོ་ལྔ། དྭངས་མ་གནས་འཇོག་སོགས་སེ་འབྲུའི་རིགས། ཉིན་གུང་ལ་ཅོང་ཞི་ཅུར་ནིས་སོགས་ཅོང་ཞིའི་སྦྱོར་བ་
བཏང་། ཟས་སྔོ་ཚོད། ལ་ཕུག ཇ་འཁྱག འོ་རློན། རུས་སྐྱུར། ཞོ་ཆང་མ་ལངས་པ། ཤིང་ཏོག་མ་སྨིན་པ། ཤ་མ་ཚོས་
པ་དང་ཚིག་པ་ཁེང་པོའི་རིགས་སོགས་ཡུན་རིང་བར་ཤིན་ཏུ་འཛེམ་ གསར་བཅུད་རིགས་ཀྱིས་ལུས་ཟུངས་གསོ།
58



སྤྱོད་ལམ་མེ་ཉི་བསེར་བུ་སོགས་སྤངས་ནས་བསིལ་དྲོད་སྙོམས། རྩོལ་བ་གཅག རླུང་གསང་སྟོད་སྨད་དང་བད་ཀན་
རང་གསང་བསྡམ། འདི་ལ་གཏར་བཤལ་ཡག་ཉེས་ཚེ་བས་གཏན་ནས་མི་རུང་ངོ་། །མཐར་གྲང་བ་ལ་བབས་ནས་
མཁལ་རྐེད་ན། ཁམས་ཟག ཁ་ཟས་གཏན་ནས་མི་ཞུ་བ་སོགས་ལ་འོག་གི་གྲང་རྐྱེན་ལྟར་བཅོས། ཞེས་སོ། །
བྱེ་བྲག་ཏུ་བཅོས་པ་ལས། ༡ གནས་དང་སྦྱར་བའི་བཅོས། ཕོ་བར་གནས་ཚེ་བད་ཀན་ལྟར་བཅོས་དགོས།
སེ་འབྲུ་བཞི་པ་དང་གཡུལ་རྒྱལ་ལྟག་པ་སྤྲད། མཆིན་པར་གནས་ཚེ་ཁྲག་ལྟར་གཙོ་བོར་བཅོས་དགོས་པ་ཏིག་ཏ་ལྔ་
ཐང་དང་། གཡུལ་རྒྱལ་དང་མན་ངག་བསིལ་སྦྱོར་ལྟག་པ་སྤྲད། རྒྱུ་མར་གནས་ཚེ་མཁྲིས་པ་ལྟར་གཙོ་བོར་བཅོས་
དགོས་པས་ཨིནྡྲ་བཞི་ཐང་དང་། གུར་གུམ་བདུན་སྟེང་བྲག་ཞུན་ལྔ་བསྣན་ནས་གཏོང་བ་དང་། དུར་བྱིད་གསུམ་
པའི་བཤལ་གྱིས་སྦྱངས། ལོང་དུ་གནས་ཚེ་རླུང་འདི་གཙོ་བོར་བཅོས་དགོས་པས་རྒྱུད་ཀྱི་སེ་འབྲུ་བཅུ་གསུམ་བསྟེན་
ནོ། །
༢ སྨུག་པོ་དུས་ཀྱི་བཅོས་པ་ལས། དང་པོ་ཚ་བའི་དུས་བསིལ་གྱིས་བཅོས་པ་ནི། སྟོད་ལུགས་གི་ཝཾབཅུ་
གསུམ་དང༌། གླང་ཆེན་བཅུ་གསུམ་སོགས་སྨུག་པོ་ཁྲག་ཚད་གཞིལ་བ་བསིལ་བའི་སྒོ་ནས་བཅོས། བར་དུ་སྨུག་པོ་
འཁྲུགས་ཏེ་རླུང་ཁྲག་འཐབ་པའི་དུས་བསིལ་དྲོད་སྤེལ་མའི་སྒོ་ནས་བཅོས་དགོས་ཏེ་མན་ངག་གཡུ་དྲིལ་བཅུ་
གསུམ་དང་། སྨུག་པོ་གཡུལ་རྒྱལ་ལྟག་པ་སྤྲད་ནས་གཏོང་། ཟ་མ་གྲང་བ་ལྷིང་ཆད་དུས་སུ་དྲོད་བཅུད་རིགས་ཀྱིས་
བཅོས་པ་ནི་སེ་འབྲུ་བཞི་པའི་སྟེང་མ་ནུ་འུ་སུ་སྨན་སྒ་རྒྱམ་ཚྭ་བསྣན་པའི་བརྒྱུད་པ་བཏང་ཞིང་ཚིགས་པ་བརྒྱུད་པ་
དང་བཅུ་གཉིས་བཅུ་དྲུག་སོགས་བསྲེག་གོ །
༣ སྨུག་པོ་རིགས་ཀྱི་བཅོས་པ་ལས།（༡) སྨུག་པོ་བྱེར་བའི་བཅོས་ནི། སྡུད་སྨན་ཐང་ཆེན་ཉེར་ལྔ་ཡང་
ཡང་བཏང་ཞིང་འདུས་པའི་རྟགས་སུ་ ལུས་ལྕི། ཁ་སྐམ། དང་ ག་འགགས། ཕོ་བ་ན་བ་འབྱུང་བ་དང་། རྩ་
ཆུའི་རྟགས་ལ་ཚ་བ་སྐྱེ་བ་རྣམས་བྱུང་དུས་འདུས་པའི་རྟགས་ཡིན་པས་གོང་དུ་བཤད་པའི་སྤྱི་སྨན་གང་འོས་བསྟེན་
ནས་བསད། གལ་ཏེ་མ་འདུས་པར་བྱེར་བ་རང་གནས་སུ་བསད་པ་ནི་སྤྱི་སྨན་སྔོ་རྩི་གང་རུང་སྟེང་དུ་མགོར་བྱེར་ན་
ཏིག་ཏ་གསུམ་པ་བསྣན་པ་དང་། སྙིང་དང་སྲོག་རྩར་བྱེར་ན་ཛཱཏི་གསུམ་པ། གློར་བྱེར་ན་ཤིང་མངར་གསུམ་པ།
མཚེར་པར་བྱེར་ན་ལི་ཤི་གསུམ་པ། མཁལ་མར་བྱེར་ན་གླ་རྩི་གསུམ་པ། བསམ་སེར་བྱེར་ན་རྒྱ་སྐྱེགས་གསུམ་པ།
རྩོར་བྱེར་ན་དོམ་མཁྲིས་བཞི་པ། རུས་པར་བྱེར་ན་རུ་རྟ་གསུམ་པ། ཚིགས་ལ་བྱེར་ན་སེང་ལྡེང་གསུམ་པ། ཤ་
པགས་ལ་བྱེར་ན་སེ་རྒོད་ལྔ་པ་སོགས་བསྣན་ནས་གཏོང་དགོས། དཔྱད་དུ་དོན་ལྔ་རང་རང་གི་རྩ་ལ་གཏར་བ་དང་།
ཀུན་ལ་ནད་རོ་བཤལ་གྱིས་སྦྱངས་པ་མཆོག་ཏུ་བསྔགས་སོ། །
59



（༢) སྨུག་པོ་རྒྱས་པའི་བཅོས་ནི། སྨུག་པོ་མ་རྡོལ་བ་ཚ་བའི་དུས་དང་འདྲ་བར་བཅོས་དགོས་པ་དང་།
སྨུག་པོ་མཚོ་རྡོལ་གྱེན་ཐུར་གཉིས་པོ་གང་ལའང་སྟོབས་དང་ལྡན་པའི་ཁ་ཟས་ཚུད་པ་ལ་ཁྲག་མི་བཅད་པར་ལུས་
ཟུངས་བསྲུང་ལ་ནད་ཁྲག་ཐོག་ཏུ་གཞུག་པ་དང་། ཟུངས་ཟད་པ་རྣམས་ལ་གུར་གུམ་བརྒྱད་པའམ་དེ་སྟེང་རེ་སྐོན་
དང་ཏིག་ཏ་བྱ་རྐང་བསྣན་ལ་བཏང་ནས་བཅད་པ་དང་། སྐྱུག་ན་སྐེ་སྟོང་བསྲེག་པ་དང་། འཁྲུ་ན་ལྟེ་འོག་བསྲེག་
ཅིང་། འདི་ཡི་ལོག་གནོན་དུ་སྐྱུག་ན་བཤལ་དང་འཁྲུ་ན་སྐྱུགས་ཀྱིས་བསྒྱུར་བ་ཡིན་ནོ། །(༣) སྨུག་པོ་གབ་ཅིང་
འགྱིངས་པའི་བཅོས་ནི། རྒྱུད་ཀྱི་གངས་ཐིག་བཅུ་དྲུག་དང་། བདུད་རྩི་བསིལ་བའི་ཆུ་རྒྱུན། རྡོ་རྩི་སྔོ་སྦྱོར་སོགས་
འཕྲོད་ལ། ཡང་ན་སེ་འབྲུ་བརྒྱད་པ་བཏང་ནས་ཚ་བསྲེག་སྦྱོར་བས་བཤིག་གོ་ (༤)སྨུག་པོ་སྐྲན་དུ་འདྲིལ་བའི་
བཅོས་ནི། གསར་པ་རྣམས་ལ་ཚྭ་བསྲེགས་མི་རུང་བས་ཕྱི་རྒྱུད་ཅུ་གང་བརྒྱད་པ་བསྟེན་ནས་ཧ་བོས་དུགས་བྱ།
སྐྲན་རྙིངས་ནས་འཕྲུལ་ ཐལ་ལ་འགྲོན་ཐོལ་གྱིས་ཁ་བསྒྱུར་བྱས་པའི་སྟེང་སྟར་བུ་གསུམ་པ་བསྣན་ནས་བཏང་
བའམ་ཡང་ན་སྟར་བུ་དགུ་པའམ་རུ་རྟ་དྲུག་པའི་སྟེང་འགྲོན་ཐལ་བསྣན་པ་དང་། ཅོང་ཞི་ཚ་སྦྱོར་གྱིས་སྐྲུན་བརྐོ་
ཞིང་བཤིག སྐྲན་ཞིག་པའི་རྟགས་བྱུང་ན་དྲོད་དུགས་བྱ་ཞིང་། དུར་བྱིད་ལྔ་པའི་བཤལ་གྱིས་སྦྱང་བར་བྱ་ལ་ཟུངས་
ངན་པ་རྣམས་ལ་འཇམ་རྩི་དང་ནི་རུ་ཧ་སྤེལ་ནས་ལེགས་པར་བཅོས་པ་ཡིན་ནོ། །དེ་ལྟར་འདུས་ནི་སྨུག་པོའི་ནད་
འདི་ས་དང་འདྲ་བར་གཉེན་པོའི་ཁ་ན་ལྕི་བའི་ཕྱིར་གསོ་དཀའ་བ་དང་། ནད་བསྣུར་ཏེ་མྱོང་བའི་ཕྱིར་སྨན་དཔྱད་
ལན་རེ་ཙམ་གྱིས་ཞི་བར་མི་འགྱུར་བས་ན་ནད་སྟོབས་ཅུང་ཟད་པའི་དུས་སུ་འཚོ་སྨན་དང་གསར་བཅུད་ཟས་ཀྱིས་
ལུས་ཟུངས་གསོ་བ་དང་། སྨན་བཅོས་བྱ་བ་བརྒྱུད་ནས་ལེགས་པར་ནད་མཇུག་རྫོགས་པར་བྱའོ། །
ཀོང་སྤྲུལ་ཟིན་ཏིག་ལས། སྨུག་པོ་ཚ་གྲང་གཉིས་སུ་བསྡུས་ཏེ་བཅོས་པ་ལ། བྱེ་བྲག་སྨུག་པོ་ཚ་རྐྱེན་ནམ་
ཁྲག་རྐྱེན་ཞེས་པ། ཕོ་མཆིན་རོ་སྟོད་དུས་རྒྱུན་གཟེར། སྐབས་སུ་མགོ་ན། ལུས་ཁམས་ཉོབ། ཞེ་ལྡོག ཟས་མི་འཇུ་
བ་སོགས། སྟོད་ནས་སྨད་དུ་བབས་པའི་རིགས་ལ། མ་ནུ་བཞི་ཐང་། ཐང་ཆེན་ཉེར་ལྔ། ནང་སྨན་དྭངས་མ་གནས་
འཇོགས་སོགས་སེ་འབྲུའི་རིགས། མན་ངག་གངས་ཏིག་བཅུ་དྲུག སྔོ་རྩི་རྡོ་གསུམ་སྦྱོར་བ། གཉེན་པོ་བདུན་སྦྱོར།
མན་རྒྱུད་སེ་འབྲུ་བཞི་པའི་ཁ་སྒྱུར་རིགས། མན་ངག་བསིལ་སྦྱོར། ཅོང་ཞི་བསིལ་སྦྱོར། ཕྱི་རྒྱུད་ཅོང་ཞི་དྲུག་པ།
བདུད་རྩི་སུམ་སྦྱོར་དང་ལྔ་སྦྱོར། གསེར་མདོག་བཅོ་བརྒྱད་སོགས། ཉིན་གུང་ལ་གླང་ཆེན་རིགས། གསེར་རྩི་བཅོ་
བརྒྱད། གི་ཝཾ་དགུ་པ། མན་རྒྱུད་སྔོ་སྦྱོར། ཕྱི་རྒྱུད་ཨུཏྤལ་བརྒྱད་པ། གཡུལ་རྒྱལ་སོགས་བཏང་། ནུབ་མོར་ཟླ་ཤེལ།
བདེ་སྨྱུག གྲུབ་ཐོབ་རིལ་དཀར། རྒ་ལོ་སྐྱུ་རུའི་ཁ་ཚར་ཅན། སྐྱུ་རུ་ཉེར་ལྔ། མན་བསིལ། ཅོང་བསིལ་སོགས་ཀྱང་
བཏང་། ཟས་སྤྱོད་གཟབ། རྗེས་གཅོད་མ་གཏོགས་དཔྱད་གཞན་མི་རུང་ཡང་། རུ་ཐུང་། རྒྱབ་རྩ་དྲུག་འདུས།
60



ཐེབས་ན་སྣོད་ཀ་དང་མཆིན་མཁྲིས་འདོམས་རྩ་སོགས་གཏོར། གཟེར་ཚབ་ཚེ་ན་ཆུ་རྡོའི་དུགས་བྱ། མཆིན་པར་
ཁྲག་རྒྱས་ཆེ་ན་གླང་ཆེན་རིགས་བཏང་། རུ་ཐུང་གཡས་པ་སོགས་གཏར་ཁ་ཤིན་ཏུ་འཕྲོད་ཆེ། རྗེས་གཅོད་རིན་
ཆེན་རིལ་བུ་བཏང་བ་ལེགས། སྤྱིར་ཟླ་ཤེལ་བཏང་། གང་རུང་ལ་རིན་ཆེན་རིལ་བུ་བཏང་བ་ཟབ།
སྨུག་པོ་གྲང་རྐྱེན་མ་ཞུ་བའི་རྒྱུ་ལས་བྱུང་བ། ཟས་མི་ཞུ། སྒྲེག་པ་བྱེད། བེ་སྣབས་སྐྱུག ཕོ་བ་འཚང་ཞིང་
གཟེར། ལུས་ཁམས་ཉོབ་པ་སོགས་ཀྱི་མཐར་གཅོང་སྡེ་དྲུག་ཏུ་འགྱུར་ཉེན་ཆེ་བས། རྒྱམ་ཚྭ་བཞི་ཐང་མན་རྒྱུད་སེ་
འབྲུའི་རིགས། ཅོང་ཞི་ཅུར་ནིས། ཕྱི་རྒྱུད་སེ་འབྲུའི་སྦྱོར་བ་དང་། ད་ལིའི་སྦྱོར་བའི་རིགས་གང་བདེ་གང་འཕྲོད་
སྐབས་བསྟུན། རྒྱམ་ཚྭ་དྲུག་པ། སེ་འབྲུ་ཅུར་ནིས། བདེ་བྱེད་སྙོམས་ལྡན། ཕག་གྲུའི་སྦྱོར་བ། བཅོ་ལྔ་དྲག་སྦྱོར།
གཡུ་དྲིལ། ཅོང་ཞི་འཕྲུལ་ཐལ་སོགས་རྡོ་སྦྱོར་དང་ཚྭ་སྦྱོར་རིགས་འཕྲོད། གསར་བཅུད་ཀྱིས་ལུས་ཟུངས་གསོ་བ་
ཙམ་ལས་ཟས་འཛེམ་ཤིན་ཏུ་ཆེ་དགོས། ལྟོ་སྨྱུང་ཞིང་ཞོགས་པ་སོགས་ལ་ཆུ་བསྐོལ་ཡང་ཡང་འཐུང་། མཐར་ཚུ་ལའི་
འཕྲུལ་བཤལ་གཙོས་པའི་སྦྱོང་དང་སྐྱུགས་ཀྱི་དྲུང་། རྗེས་གཅོད་རང་གསང་མདུན་རྒྱབ་མེས་བསྡམ། གྲང་རྐྱེན་
རིགས་ལ་རིན་ཆེན་རིལ་བུ་མི་འཕྲོད་ཅིང་རིན་ཆེན་མང་སྦྱོར་ཟབ། སྨུག་པོ་ཚ་གྲང་ཐོག་མ་ནས་འཐབ་པའི་རིགས་
ཀྱང་ཡོད་པས་སྨན་བསིལ་དྲོད་སྙོམས་པས་གཉིས་ཀ་ཟུང་འབྲེལ་དུ་བཅོས་པ་སོགས་རིག་པས་འཕྲུལ་ཤེས་པར་
བྱའོ། ཞེས་དང་།
བད་ཀན་མགུལ་འགགས་སམ་གྲེ་ཐོག་གི་རྟགས། བྲང་རྒྱབ་དང་ཕྲག་མིག་གཟེར། བྲང་ཚ། སྐབས་སུ་གྲེ་
བ་དང་ལྕེ་ཐོག་ཏུ་སྤུ་ཡོད་པ་འདྲ་བ་དང་། ཕྲེང་རྡོག་ལྟ་བུ་ཡར་འགྲོ་ཕྱིར་འགྲོ་བྱེད་པ་འབྱུང་། རྒྱུད་དུ་དབྱེ་བ་བཅོ་
བརྒྱད་ཙམ་གསུངས་ཀྱང་བསྡུ་ན་ཚ་འགགས་གྲང་འགགས་གཉིས་སུ་འདུ་བ་ལས། ཚ་འགགས་ཟུག་ཤིན་ཏུ་ཆེ། རྩ་
ཅུང་ཟད་གྲིམ། ཆུ་མདོག་སེར། གྲང་འགགས་ཟུག་གཟེར་ཆུང༌། རྩ་སྟོང་ཞིང་ལྷོད། ཆུ་མདོག་སྔོ། དེ་གཉིས་ཀ་ལ་
ཐོག་མར་མན་ངག་བསིལ་སྦྱོར་ཚད་ལྡན་ཞག་ཤས་བསྟེན། དེ་རྗེས་ཚ་འགགས་བད་ཁྲག་ཤས་ཆེ་བ་ཡིན་པས། སྤང་
རྒྱན་བཅོ་ལྔ་དང་ཉེར་ལྔ། མཁའ་འགྲོ་བཅུ་སྦྱོར་རྒོད་གཡག་ཁྲག་གིས་འཕུལ་བ་རྣམས་ཕན་ཆེ། གྲང་འགགས་ལ་
ཉང་ལུགས་རྡོ་ཐལ་ཉེར་བདུན། གཉིས་ཀ་ལ་བེ་ཁྲག་ཉེར་ལྔ་ཚད་ལྡན། འབྲོང་ཁྲག་དྲུག་པའམ་བརྒྱད་པ། གོ་ཡུ་
བཅུ་བདུན། བད་ཁྲག་ཤས་ཆེ་ན་སྐྱུ་རུ་ཉེར་ལྔ། རྒ་ལོ་ལ་སྐྱུ་རུ་བུངས་སྐྱེད། སྤང་རྒྱན་དཀར་པོ་འཁོར་སྨན་གཅིག་
དང་ཆ་མཉམ་བསྣན་པ་ཟབ་ཅིང་། གུར་གུམ་བཅུ་གསུམ་དང་བདུད་རྩི་སུམ་སྦྱོར་བསྲེས་པའམ་དེ་གཉིས་ལྷག་
སྤྲོད་བཏང་། མར་བབས་ནས་ལྷེན་དང་ཕོ་བར་འདྲིལ་ན་ཕོ་ཐོག་བཅོས་བྱ། ཡར་བབས་ནས་ལྕེ་ལ་འབྲུམ་པ་བྱུང་
ན་གྲི་ལྕགས་ཀྱི་ཏེལ་པས་བསྲེག ལྕེ་རྒྱུས་སྐད་འགགས་པ་སོགས་བྱུང་ན་ལྕེ་རྩ་གཏར། ཟས་རྩམ་ཡིབ། ཤ་ཐུད་རུལ་



པ། རྒྱུ་ཁྲག མ་སྨིན་པའིརིགས་ཐམས་ཅད་ཤིན་ཏུ་གནོད་ཅིང་ཁྱད་པར་ལུག་ཤ་རྙིང་པ་ཟོས་ན་བཅོས་སུ་མེད་པས་
རྟག་ཏུ་སྤང་། གྲེ་ཐོག་ཕོ་ཐོག་གཉིས་ཀར་ཚིག་སྲོག་གི་རིགས། ཇ་སྣུམ་ཚིག་སོང་བ། གྱོང་པོའི་རིགས་རྣམས་དང་།
ཕོར་གྲིབ་གོས་གྲིབ་སོགས་གྲིབ་རིགས་ཤིན་ཏུ་འཛེམ་པ་གལ་ཆེ། སྔ་དྲོ་ཟ་འཐུང་ཉུང་ཙམ་བྱེད། ཕྱི་དྲོ་ལྟོ་ཆས་ཤིན་
ཏུ་འཛེམ། སྐྱུགས་འཕྲོད། རྗེས་གཅོད་ཚ་འགགས་ལ་གསལ་ན་ཐོང་རྩ་དང་། མི་གསལ་ན་རྩེའུ་ཆུང་ཞད་ཙམ་
གཏར། གྲང་འགགས་ལ་རྐེ་སྟོང་ལྟེན་གསང་ཚིགས་པ་བཞི་པ་བསྲེག སྤྱིར་མེ་བཙའ་སྔ་མི་རུང་ཞིང་རྗེས་གཅོད་ལ་
ལེགས། གནམ་ཆོས་ལུགས་སོགས་ཀྱི་སྔགས་རྣམས་དང་། ལག་འཁོར་གཞན་ནས་འབྱུང་བ་ལྟར་བྱས་པས་ཕལ་
ཆེར་ལ་དེ་ཁོ་ནས་ཕན་པའང་འབྱུང་། ཡང་གཉན་ནད་དང་ཚ་ཤས་མེད་པའི་རིགས་ལ་མེ་བཙའ་ཁོ་ནས་བཅོས་
ཚུལ་སྙན་བརྒྱུད་མ་ནི། སྤྱིར་མེ་སྔགས་སོགས་སྤང་བའི་ཡུལ་ནད་ཚང་བཞི་དང་། གདབ་པའི་དམིགས་འབྲོས་
འཕྲང་དགུ སྤྱིའི་འབྲོས་འཕྲང་གཉིས་རྣམས་སུ་ཡོད་པ་ལས། དང་པོ་ནི། སྐེ་ལྟོང་ཙ་ར་ཁུང་ནས་གྱེན་ཏུ་ཚོན་ཕྱེད་
བཅལ་བ་ནད་ཚང་འོག་མ། དེ་ནས་གྱེན་དུ་སོར་ཕྱེད་བཅལ་བ་ནད་ཚང་བར་མ། ཨོལ་མདུད་ཀྱི་མགོ་ནི་ནད་ཚང་
ཆེན་མོ། དེ་ནས་གྱེན་དུ་ཚོན་ཕྱེད་བཅལ་བ་ནད་ཚང་གོང་མ་སྟེ། དེ་བཞི་ལ་བསྲེག་ན་ནད་གཏོར་ཞིང་སྲོག་ལ་རྒོལ་
ངེས་པས་རྣམ་པ་ཀུན་ཏུ་སྤང་བར་བྱའོ། །གཉིས་པ་ནི། ནད་ཕོག་ནས་ཟླ་བ་གཅིག་གི་བར་དུ་སྔར་བཤད་པའི་ཞི་
བྱེད་རིགས་བསྟེན། དེ་ནས་ཟླ་བ་གཉིས་པ་ལ་མེ་བསྲེག དེ་ལས་སྔ་ན་འཚང་ལ་ཕོག་པས་འཚོ་དཀའ་ཞིང་། ཕྱི་ན་
འབྲོས་ཚར་བས་ཕན་གནོད་མེད། འོན་ཀྱང་ཅུང་ཕྱི་ན་འཕྲང་སྔོན་མ་མ་ཆོད་ཀྱང་རྗེས་མ་གང་ཡིན་དེ་བཀག་པས་
ཨེན་ཙམ་ཕན། དེ་ལ་ཐོག་མར་སྐེ་ལྟོང་ཙ་ར་ཁུང་དང་། ནད་ཚང་འོག་མའི་གཡས་གཡོན་ནས་ཐད་དུ་གཞལ་བའི་
ཚོན་རེའི་སར་བཅས་གསུམ་ལ་བསྲེག དེ་ནས་ཞག་གསུམ་ནས་ནད་ཚང་བར་མའི་གཡས་གཡོན་ཚོན་རེའི་ས། དེ་
ནས་ཞག་གསུམ་ན་ནད་ཚང་ཆེན་མོའི་གཡས་གཡོན་ཚོན་རེའི་ས། དེ་ནས་ཞག་གསུམ་ནད་ཚང་གོང་མའི་གཡས་
གཡོན་བཅས་རིམ་བཞིན་སྲེག་པ་ནི་འབྲོས་འཐུང་དགུ་དགག་པའོ། །དེ་ནས་ཞག་གསུམ་ན་ཕྱིའི་འབྲོས་འཕྲང་
བསྡམ་པ་ནི། རྐེ་སྟོང་ནས་གཡས་གཡོན་ཕྲག་མིག་བར་ལིང་ལིང་འཕར་བའི་རྩ་རྩེ་ཡོད་པས་གཡས་སུ་བྲོས་པས་
མཆིན་ཐོག་དང་། གཡོན་ཏུ་བྲོས་པས་ཕོ་ཐོག་ཏུ་འགྱུར་བ་ཡིན་པས་ཕྲག་མིག་ནས་རྐེ་སྟོང་བར་ཚོན་རེ་དང་ཚོན་
ཕྱེད་རེ་སྤེལ་མར་གཅིག་རྗེས་གཅིག་མཐུད་དུ་མེ་བཙའི་ཕྲེང་བ་གདབ། དེ་རྣམས་ཀྱི་བར་དུ་སྔགས་ཟབ་མོ་ལག་
བླང་ཅན་ཆུ་དང་མར་ལ་བཏབ་ནས་ནད་ཚང་རྣམས་མ་གཏོགས་པ་ཀུན་ལ་བྱུགས། ནད་ཚང་བཞི་པོར་མེ་སྔགས་
གང་ཡང་མི་གདབ་པ་གནད་ཤིན་ཏུ་ཆེའོ། །
བད་ཀན་ཕོ་ཐོག་ཟས་སྐོམ་ཁར་སོང་ཚད་ཡར་སྐྱུགས་ནས་ལུས་པོ་ཇེ་སྐམ་དུ་འགྲོ་བ་ཐམས་ཅད་ཀྱིས་ཤེས་
67



སླ་ཞིང་། ལས་ནད་ལྟ་བུ་བཅོས་དཀའ་ཡང་། མྱིད་དཀྱུས་ནད་ཐུར་དུ་བབས་ནས་ཕོབར་འདྲིལ་བ་ལ། རྡོ་ཐལ་ཉེར་
ལྔའམ་ཉེར་བདུན་གྱིས་བཤིགས། གྲང་ཤས་མ་ཞུའི་རྒྱུར་བྱས་པའི་ཕོ་ཐོག་ལ་ཉང་ལུགས་རྡོ་ཞུན། བདེ་བྱེད་སྙོམས་
ལྡན། ཅོང་ཞི་ཅུར་ནིས། བཅོ་ལྔ་དྲུག་སྦྱོར། བེ་ཁྲག་ཉེར་ལྔ། སེ་འབྲུའི་རིགས་རྡོ་ཞུན་སྦྱོར་བ་བསྡེབས་པ་འབྲི་གུང་
གཅེས་བསྡུས་ལྟར་ཟབ། ཁྱད་པར་སེ་འབྲུ་དར་གདུགས་ཅན་། སེ་འབྲུ་ཉེར་ལྔ་སྨན་བྱིངས་དང་བུངས་མཉམ་པའི་
རྡོ་ཐལ་བསྣན་ལ་ལྟར་ཁཎ་གྱིས་འདམ་བཏགས་བྱས་ནས་རིལ་བུ་དྲིལ་པ་ལ་བདུད་རྩི་རིལ་དཀར་ཟེར་བ་སྟེ་དེ་
གཉིས་ཤིན་ཏུ་ཟབ། དེ་ལ་སེ་འབྲུ་དར་གདུགས་ནི། གཙོ་བོ་སེ་འབྲུ། དེ་དང་བུངས་མཉམ་པྲི་ཡང་ཀུ། འཁོར་སྨན་
ཨ་རུ། ལི་ཤི ཅོང་ཞི། འུ་སུ་རྣམས་ཆ་མཉམ་པ་སྟེ་སྨན་འདི་ཕོ་ཁ་ག་ཟེར་བ་སོགས་ཕོ་ནད་ཀྱི་རིགས་ཐམས་ཅད་ལ་
ཟབ་ཅིང་སྐྲན་ལའང་ཤིན་ཏུ་འགྲོ་བ་ཞིག་གོ ། ཟས་སྤྱོད་འཛེམ་བྱ་གོང་གི་མགུལ་འགགས་སྐབས་ལྟར་སྤང་བླང་
གལ་ཆེ། དཔྱད་ལ་ཁྲག་ནི་གཏན་ནས་མི་རུང་། སྨན་ཡུན་རིང་བསྟེན་པས་ཇེ་དྲག་སོང་ནས་རྗེས་གཅོད་ལྷན་
གསང་། མེ་མཉམ་ཁ་གསུམ། རྒྱན་གསང་བཅས་མེ་བཙའ་ལྔས་བསྡམ། དེ་རྗེས་ཐུ་ཚབས་ཆེ་ཆུང་དང་བསྟུན་པའི་
བདུན་གསུམ་མམ་ཟླ་བ་གཅིག་ཙམ་གྱི་མཚམས་སུ། བྲང་གཞུང་དཀར་ནག་མཚམས། དེ་ནས་ཡར་ཚོན་རིང་གང་
གི་མཚམས། ཡང་ཚོན་རིང་གང་མཚམས་གཅིག་བཅས་གསུམ་བཞག སྔ་ཕྱིའི་མེ་བཙའ་བརྒྱད་པོ་དུས་གཅིག་ཏུ་
བཞག་ཀྱང་རུང་། དེ་དག་གིས་གྱེན་དུ་དེ་ད་ཐུབ་པའི་ནད་རྟགས་བྱུང་ནས་སྨན་མུས་མི་སྐྱུར་བར་འཐུང་། རིམ་
གྱིས་བདུན་གཉིས་གསུམ་གང་རུང་མཚམས་སྐེ་སྟོང་ཙ་ར་ཁུང་ལ་གཅིག དེའི་གཡས་གཡོན་ནས་གྱེན་གསེག་ཚོན་
རིང་རེ་གཞལ་བའི་ཙཅུ་གཉིས་ཀྱི་སྣེ་ཙམ་ལ་རེ་རེ་སྟེ་གསུམ་བཞག ཡང་བདུན་གཉིས་གསུམ་ཕན་ཆད་མཚམས་
སྔར་བཞག་པའི་ཙཎྜའི་སྣེ་གཉིས་ནས་ཚོན་རེ་གྱེན་དུ་གཞལ་བའི་མཚམས་སུ་རེ་རེ། ཡང་ཚོན་གང་རེ་ཡར་གཞལ་
བའི་མཚམས་སུ་རེ་རེ། ཡང་དེ་འདྲ་གཅིག་བཅས་ཁྱོན་བསྡོམས་གཡས་གཡོན་གཉིས་ལ་གསུམ་གསུམ་དྲུག་དུས་
གཅིག་ཏུ་བཞག་པ་ནི་མེ་བཙའི་ར་བ་དགུ་སྐོར་ཟེར། དེ་རྣམས་ཞེ་ཆེན་དང་མ་ཐུག་པའི་ཤ་མིག་ཏུ་གདབ། སྤྱིར་
ཨོལ་མདུད་ནས་གཡས་གཡོན་ཕུན་རེའི་མཚམས་གཉིད་ལོག ཡང་ཕུན་གང་མཚམས་ཙཎྜ། ཡང་ཕུན་གང་
མཚམས་རྩ་ནག་གཉིད་ལོག་ཡོད་པའང་ཤེས་པར་བྱའོ། །མི་མཁས་པ་ཁ་ཅིག་ཨོལ་ཁྲོང་སྟེང་ནས་གྱེན་དུ་མེ་
བཞག་པ་ནི་མི་སྲོག་མྱུར་ལེན་ཡིན་པས་སྤང་བར་བྱའོ། །དེ་རྗེས་ལྕེ་ལ་འབྲུམ་པ་རྡོལ། ལྕེ་རྒྱུས། སྐད་འགགས་པ་
སོགས་བྱུང་ན་ནད་གྱེན་དུ་ཐོན་པའི་རྟགས་ལེགས་པས་ལྕེ་རྩ་གཡས་གཡོན་གང་རུང་གཙག་བུ་རྣོན་པོས་ཧྲད་ཧྲད་
བྱས་ནས་གཏར། ཁྲག་རྗེས་ཆོད་དཀའ་ན་རུས་སྲེག་གླན། ཚན་མོ་འཐུང་བས་ཆོད་པའང་ཡོད། ད་དུང་མ་ཆོད་ན་
མགོ་ཐོག་ཆུ་ཕུར་པ་དང་། ཁ་ནང་ཆུ་འཁྱག་གིས་ཡང་ཡང་བཀང་བ་དང་། ཁྲག་གཅོད་སྔགས་གདབ། ལར་ཁྲག་
,
4



གཅོད་སྔགས་རྣོན་པོ་ཞིག་གཏར་ག་བྱེད་པས་མ་ཤེས་ཐབས་མེད་པ་ཡིན་ནོ། །ལྕེ་ལ་འབྲུམ་པ་རྭ་ལྟ་བུ་བྱུང་ན་
ཟངས་སྦུབས་སུ་དྲངས་ལ་ལྕགས་ཏེལ་གྱིས་བསྲེག ཕོ་ཐོག་གྲེ་ཐོག་གཉིས་ཀར་ཤེས་ཤིང་ནུས་ན། འཇམ་དཔལ་ནཱ་
ག་རོ༎ ཁྱུང་ནག་ས་འོག་གདོན་འཇོམས། དུས་འཁོར་ཁྱུང་ཁྲ་སོགས་ཁྱུང་ཁྲའི་རིགས་གང་རུང་གི་རྗེས་གནང་
ཞུས་ནས་བསྙེན་པ་ཚུལ་བཞིན་བསྐྱལ་བ་ཤིན་ཏུ་ཟབ་ཅིང་གདོན་རྒྱབ་ཚེ་བ་ཕལ་ཆེར་ལ་སྨན་དཔྱད་ལས་ཀྱང་
སྔགས་དམིགས་ཟབ་ཆེ་བར་སྣང་། སྨན་སྔགས་གཉིས་བསྡེབས་ན་ཕན་ཁ་ལྷག་པར་ཆེ་ཞིང་། གྲོལ་བའི་རྟགས་སུ་
དབང་པོའི་སྒོ་རྣམས་ནས་རྣག་ཁྲག་ཆུ་སེར་སྲོག་ཆགས་སོགས་དངོས་སུ་དོན་པའམ། རྨི་ལམ་དུ་བྱུང་ཡང་ཕན་
ངེས་པ་ལག་བླངས་ཅན་ནོ། །ཞེས་གསུངས་སོ། །
དྲུག སླར་མི་ལྡོག་པའི་རྗེས་གཅོད།
རྒྱུད་ཕྱི་མ་ལྟར་གྱི་བཤལ་དང་ཕྱེ་མ་གང་འོས་ཀྱི་རིགས་བསྟེན་ནས་ནད་ལྷག་མེད་པར་སྦྱངས་པར་བྱས་
རྗེས་སྲོག་རྩའི་གསང་ཚིགས་པ་དྲུག་པ། ཕོ་གསང་ཚིགས་པ་བཅུ་གཉིས་པ་དང་། མདུན་གྱི་གསང་དབུས་མ་ལོང་
གསང་བཅུ་དྲུག་པ་དང་ལོང་ཕུགས་ཀྱི་གསང་། མཆིན་གསང་དགུ་པ་རྣམས་མེ་ཡིས་བསྡམ་པ་དང་། མི་འཕྲོད་པའི་
ཟས་དང་སྤྱོད་ལམ་ལོ་གཅིག་གི་བར་བསྲུང་དགོས། དེ་བཞིན་བྱས་པས་སླར་ལྡོག་པར་མི་འགྱུར། ནད་འདི་མ་བྱུང་
བ་ཞིག་ཡིན་ན་སྔོན་འགོག་གལ་ཆེ་བའི་ཕྱིར་ཕོ་བའི་མེ་དྲོད་ལ་སྲུང་སྐྱོབ་བྱེད་པའི་ཐབས་གང་ལེགས་བསྟེན་པ་
དང་། ལུས་ཁམས་ལ་འཕྲོད་པའི་ཟས་སྐོམ་བསྟེན་པ། བཟའ་བཏུང་གི་ཟ་ཚད་དང་སྤྱོད་ལམ་ལ་དོ་སྣང་གང་ལེགས་
བྱས་ནས་གཙང་སྦྲ་བཟང་པོ་བྱས་པས་ནད་འགོག་པ་ཡིན་ནོ། ། །
བརྡ་འགྲོལ།
བད་ཀན་སྨུག་པོ། –ནད་ཀྱི་རྒྱུ་དང་རང་མདོག་ལ་བལྟོས་ནས་བཏགས་པའི་རླུང་མཁྲིས་བད་ཀན་ཁྲག་ཆུ་སེར་
བཅས་འདུས་པའི་ནད་ཀྱི་མིང་སྟེ། རྒྱུ་དེ་རྣམས་སོ་སོའི་རང་མདོག་སྔོ་སེར་སྐྱ་དམར་རྣམས་འདུས་ནས་
དབྱེར་མེད་དུ་འདྲེས་པའི་ཚེ་སྨུག་པོར་འགྱུར་བས་ན་སྨུག་པོ་དང་ནད་འདི་ཐོག་མར་ས་ཆུའི་ཁམས་འཕེལ་
ཏེ་མ་ཞུ་བ་ཤས་ཆེར་ལས་འབྱུང་བའི་ཕྱིར་བད་ཀན་སྨུག་པོ་ཞེས་བརྗོད་པའོ། །
སྨུག་པོ་གྱེན་རྡོལ། –བད་ཀན་སྨུག་པོ་ཕོ་བའི་གནས་སུ་རྒྱས་ཤིང་རྡོལ་ནས་ཁྲག་ངན་གྱེན་དུ་སྐྱུགས་པའི་སྐབས་
64



ལ་བྱའོ། །
སྨུག་པོ་ཐུར་རོལ། –བད་ཀན་སྨུག་པོ་ལོང་གའི་གནས་སུ་རྒྱས་ཤིང་རལ་ནས་ཁྲག་ངན་ཐུར་དུ་འཁྲུ་བའི་སྐབས་
ལ་བྱའོ། །
སྨུག་པོ་མས་བབས། –སྨུག་པོ་ཚ་རྐྱེན་དབང་གིས་འགྲམས་ཁྲག་ལྷག་པ་དང༌། མཚོན་ཁྲག་ལུས་པ། ཡང་ན་
མཆིན་པར་ཁྲག་ངན་རྒྱས་པ་རྣམས་ཟུངས་སུ་མ་གྱུར་པར་མཆིན་པའི་གནས་ནས་རིམ་པས་མར་ཕོ་བ་
དང་། རྒྱུ་མ། ལོང་བཅས་སུ་བབས་པའམ་ལྷུང་བར་གྱུར་ཏེ། དེ་རྣམས་སུ་རིམ་པས་བད་མཁྲིས་རླུང་
གསུམ་དང་བསྡོངས་ཏེ་སྨུག་པོའི་ནད་དུ་འགྱུར་ཚུལ་གྱི་མིང་སྟེ། འདི་ནི་ཐོག་མར་ཡས་མཆིན་པ་ནས་རིམ་
པར་མར་ཕོ་རྒྱུ་ལོང་གསུམ་དུ་བབས་པར་གྱུར་པས་ཡས་བབས་ཞེས་བྱའོ། །
སྨུག་པོ་མས་ཆགས། –སྨུག་པོ་གྲང་རྐྱེན་དབང་གིས་ཕོ་བར་ཟས་སྐོམ་མ་ཞུ་ཞིང་བད་ཀན་བེ་སྣབས་འཕེལ་བས་
མེ་དྲོད་ཀྱི་མཐུ་ཉམས་ཏེ། དྭངས་སྙིགས་འདྲེས་པའི་ཆ་ཤས་ཡར་མཆིན་པའི་གནས་སུ་ཤོར་བ་ཟུངས་སུ་
མ་གྱུར་བར་མཆིན་པར་ཁྲག་ངན་རྒྱས་པ་སླར་ཕོ་བའི་གནས་སུ་ལྷུང་བ་ལས་སྨུག་པོར་གྱུར་ཚུལ་ཏེ། འདི་
ཉིད་དང་པོ་མས་ཕོ་བའི་ཡུལ་ནས་ཡར་མཆིན་པར་སོང་བ་ལ་མས་ཆགས་ཞེས་བཏགས་སོ། །
སྨུག་པོ་མཚོ་རྡོལ། –བད་ཀན་སྨུག་པོ་རྒྱས་པའི་ངན་ཁྲག་རྣམས་ཕོ་བ་དང་། རྒྱུ་མ། ལོང་ག་གསུམ་གང་རུང་གི་
གནས་སུ་མཚོ་ལྟར་ཆགས་ཤིང་གནས་པ་དག་གྱེན་ཐུར་གང་རུང་དུ་རྡོལ་ནས་སྐྱུགས་པའམ་འཁྲུ་བའི་
སྐབས་ལ་བྱའོ། །
བསམ་གཞིག
༡ ཁྲག་ནི་ལུས་ཟུངས་ཡིན་ཀྱང་ནད་ཀྱི་རྒྱུ་རུ་བཞག་པའི་རྒྱུ་མཚན་ཅི་ཡིན་ནམ།
༢ སྨུག་པོ་ཆུ་སྐྱུར་སྐྱུགས་པ་སོགས་ལོ་མ་གསུམ་བཞག་པ་དང་། གོ་རིམ་ཡང་དེ་ལྟར་འཇོག་དོན་ཅི་ཡིན་
ནམ།
༣ སྨུག་པོ་གྲེ་ཐོག་གི་ནད་ཚང་བཞི་དང་གདབ་དམིགས་འབྲོས་འཕྲང་དགུ སྤྱིའི་འབྲོས་འཕྲང་གཉིས་
བཅས་ངོས་འཛིན་གསལ་པོ་བྱེད་དགོས། །
6t



སློབ་ཚན་དྲུག་པ། ཁོང་ནད་ཀྱི་རྒྱུ་མ་ཞུ་བ་གསོ་བ།
མ་ཞུ་བ་ཞེས་པ་ནི་ཕོ་བའི་མེ་དྲོད་གསུམ་གྱི་མཐུ་ཉམས་ནས་ཟས་སྐོམ་གྱི་རིགས་མྱག་བཞུ་ལེགས་པོ་མ་བྱུང་
བས་དྭངས་སྙིགས་འབྱེད་མི་ནུས་པར་གྱུར་པ་དེར་མ་ཞུ་བ་ཞེས་བཤད་ལ་སྡེ་བཞི་གཅོང་གི་རྩ་བ་འདིས་བྱེད་པས་
ན། གསལ་བྱེད་སྒྲོན་མེར། བད་མཁྲིས་ལྷེན་དང་ལྕགས་དྲེག་གཅོང་གི་སྡེ། །འཁྲུ་སྐྱུག་འབྲས་དང་སུརྱ་གཅོང་གི་
སྡེ། །དྲེག་གྲུམ་ཆུ་སེར་ཐིག་ནག་གཅོང་གི་སྡེ། །འོར་དང་སྐྱ་རྦབ་དམུ་སྐྲན་གཅོང་གི་སྡེ། །ཞེས་སྡེ་བཞི་ཟུང་
བརྒྱད་ཕྲ་མོ་བཅུ་དྲུག་སོགས་འབྲས་བུ་གཅོང་ནད་ཀྱི་རིགས་དེ་དག་མ་ཞུ་བའི་རྒྱུ་ལས་བསྐྱེད་པར་གསུངས་ཕྱིར་
ཁོང་ནད་ཀུན་གྱི་དང་པོར་མ་ཞུ་བ་བསྟན་ལ་འདིར་རྒྱུ་རྐྱེན་གྱུར་ཚུལ་དབྱེ་བ་རྟགས་བཅོས་རྣམས་རིམ་པར་བསྟན་
ཡོད། །
གཅིག མ་ཞུ་བའི་རྒྱུ་རྐྱེན།
རྒྱུ་ནི་བད་ཀན་ས་ཆུའི་རང་བཞིན་ཅན་རོ་ཁ་མངར་ལྕི་ཞིང་བསིལ་བ་ལ་དེ་བསྐྱེད་པར་བྱེད་པའི་རྐྱེན་བཞི་
ཡོད་པ་ལས། ༡ རྟེན་གྲོང་རླུང་ཅན་གྱི་མི་ཟུངས་ཞན་ཞིང་ལུས་སྐེམ་པ། ཁ་ཟས་སྐྱ་བ་དང་བཅུད་མེད་པའི་རིགས་
ཟ་བ། ལུས་དལ་བར་འདུག་པ། མྱ་ངན་སོགས་སེམས་ལས་ཀྱིས་དུབ་པ། རྒས་པ་དང་ལྟོགས་པས་མནར་བའི་ཤུལ་
ལ་གསར་པ་འཇུ་མི་ནུས་པ་དང་། ༢ མ་གོམས་པ། ནམ་ཕྱེད་ཁ་ཟས་ཟ་མ་མྱོང་བ་ཟོས་པ་དང་། ༣ མི་འཕྲོད་པ།
དཀར་སྐྱུར་སྔོ་འོ་མ་ཉ་ཤ་སོགས་སྔ་མ་མ་ཞུ་བར་ཕྱི་མ་ཟོས་པ་དང་བསྲེས་ནས་ཟོས་པ་སོགས་ཀྱིས་འཇུ་བར་མི་
འགྱུར། ༤ ངོ་བོ་མི་འཇུ་བ། འབྲུ་གསར་པ་དང་། མ་སྨིན་པ། རུལ་བ། ཤ་རིད་པོ། ཚིལ་བུ་དང་འོ་རློན། རྗེན་ཟས་
ཀྱི་རིགས་དང་། མ་ཚོས་པ། རེད་པ། ཚིག་དྲགས་པ། ཐུག་པ་སོགས་མ་ཁོལ་བ། དུས་ངེས་མེད་དུ་ཟ་བ། ཟས་ཚོད་
མ་ཟིན་པར་ཟོས་པ་སོགས་ཀྱིས་ནད་འདི་བསྐྱེད་པ་ཡིན་ནོ། །དེ་བཞིན་སྐྱ་རེངས་གསར་པ་ལས་ཀྱང་། གློ་བུར་དུ་
མང་ཟ་མང་འཐུང་བྱེད་པ་དང་། ཡང་ན་རྗེན་པ་དང་། བཙོག་པ། མ་འཚོས་པ། གྲང་མོ། རུལ་སུངས་སུ་ཕྱིན་པ་
66



སོགས་འཇུ་དཀའ་བའི་ཟས་སྐོམ་རིགས་བསྟེན་དྲགས་པ། ཟས་སྔ་མ་མ་ཞུ་བར་ཕྱི་མ་ཟོས་པ། ལུས་ཁམས་
འཁྱགས་པ། ལུས་ཁམས་ཀྱི་བསྒུལ་སྐྱོད་ཆུང་དྲགས་པ། དེ་སྔ་ཟ་མྱོང་མེད་པའི་ཟས་རིགས་གློ་བུར་དུ་མང་པོ་
བཟས་པ་སོགས་ཀྱིས་སློང་གི་ཡོད་པ་རེད། ཅེས་སོ། །
གཉིས། འགྱུར་ཚུལ།
༡ ཟས་སྐོམ་གྱི་འཇུ་ཚུལ་སྤྱི། དེ་ཡང་བཟའ་བཏུང་གི་རིགས་ཕོ་བར་སླེབས་པ་ནས་བཟུང་ལུས་ཟུངས་ཀྱི་
ཚ་ཤས་ཐམས་ཅན་དུ་ཡོད་པའི་མེ་དྲོད་གསུམ་གྱིས་ལེགས་པར་སྨིན་ཏེ་ནད་ཟུངས་དྲི་མ་སྙོམས་པར་གནས་ཤིང་
འཕེལ་བའི་ལས་བྱེད་པ་ནི་ཞུ་བ་ཞེས་བྱ་བ་ཡིན་ལ། དེ་ཡང་མེ་དྲོད་གསུམ་གྱི་ངོ་བོ་ནི་གཙོ་བོའི་མེ་དྲོད་ཅེས་པ་ཕོ་
དཀྱིལ་ན་གནས་པའི་ཟས་འཇུ་བྱེད་ཀྱི་གཞི་མཁྲིས་པ་འཇུ་བྱེད་ཅེས་མཁྲིས་པའི་མེ་དེ་ཉིད་ཡིན་ལ་འཁོར་གྱི་མེ་དྲོད་
ཅེས་པ་ཕོ་སྟོད་ན་གནས་པའི་བད་ཀན་མྱག་བྱེད་ཀྱི་མེ་དང་
། ཕོ་སྨད་ན་གནས་པའི་རླུང་མེ་མཉམ་གྱི་མེ་དྲོད་དེ་དེ་
གཉིས་ཡིན་ལ། དེ་ལྟར་གཙོ་གནད་ཀྱི་མེ་དྲོད་དེ་གསུམ་གཙོ་ཆེ་ཆུང་ཡོད་མེད་ཀྱི་སྤྱི་ཙམ་དུ་ལུས་ཀྱི་ཁམས་ལས་བྱུང་
བའི་ཁ་ཟས་སོགས་རྫས་རྣམས་འདག་པ་ལྟར་བཤིག་ཅིང་ནལ་ནལ་པོར་བྱེད་པར་གྱུར་པ་དེ་ལ་བད་ཀན་མྱག་བྱེད་
དུ་བཏགས། འཇུ་པའི་དྲོད་དེ་མཁྲིས་པ་འཇུ་བྱེད་དུ་བཏགས། དྭངས་སྙིགས་འབྱེད་པའི་ཤུགས་དེ་ལ་རླུང་མེ་
མཉམ་དུ་བཏགས། འདི་གསུམ་གཙོ་ཆེ་བ་ནི་ཕོ་ལོང་དང་རྒྱུ་མར་གནས་ལ་ཆ་ཤས་ཀྱི་བྱེ་བྲག་ལུས་ཀུན་ལ་ཁྱབ་ཅིང་
གནས་པ་ཡིན་ཏེ། དཔེར་ན། ལུས་ཟུངས་བདུན་པོ་ལ་ཡང་རང་རང་གི་མེ་དྲོད་རེ་ཡོད་ལ། དེར་མ་ཟད་དོན་ལྔ་སྣོད་
དྲུག་དང་དབང་པོ་ལྔ་དང་ཤ་པགས་རྩ་རུས་སོགས་རང་རང་གི་མེ་དྲོད་ཀྱི་ཆ་གང་ཡོད་པ་དེ་ནི་རང་རང་གི་མེ་དྲོད་
ཡིན། གཞན་ཡང་ཁྱད་པར་དེའི་མེ་དྲོད་འཛིན་བྲི་སོགས་ཀྱང་ཡོད་པས་དེ་དག་གི་མཐུ་སྙོམས་པོ་གནས་ཚེ་ཟས་
འཇུ་ཞིང་འཕེལ་བར་བྱེད་པ་ཡིན་ནོ། །
༢ མ་ཞུ་བའི་གྱུར་ཚུལ་བྱེ་བྲག རྒྱུ་དང་རྐྱེན་གཉིས་སུ་ལྡན་པ་དེ་ལ་བརྟེན་ནས་བད་ཀན་མྱག་བྱེད་ཀྱིས་
མྱག་མ་ནུས་པར་རང་སོར་ལུས། དེ་མཁྲིས་པ་འཇུ་བྱེད་ཀྱིས་འཇུ་མ་ནུས་པར་མ་སྨིན་པ་དེ། ཐ་མར་མེ་མཉམ་རླུང་
གིས་དྭངས་སྙིགས་འབྱེད་མ་ནུས་པར་འདྲེས་མར་གནས་པའམ་ལམ་ལོག་པར་ཞུགས་པའི་རྒྱུ་དེ་ལ་མ་ཞུ་བ་ཞེས་
བརྗོད་དོ། །མ་ཞུ་བ་དེའི་དབང་གིས་ཕོ་བའི་བད་ཀན་འཕེལ་བའི་བེ་སྣབས་དེས་རླུང་རྒྱུ་བའི་རྩ་སྦུབས་རྣམས་
བཀགས་ལྷེན་དང་ལྕགས་དྲེག་དང་མེ་དྲོད་ཉམས་པ་ལ་སོགས་པའི་གཅོང་ནད་ཀྱི་རིགས་མ་ལུས་པ་བསྐྱེད་པར་



འགྱུར་རོ། །
གསུམ། མ་ཞུ་བའི་དབྱེ་བ། །
དབྱེ་བ་རྫས་དང༌། ངོ་བོ་དང་། རིགས་དང་། གྲོགས་དང་། དུས་ཀྱི་དབྱེ་བ་ལྔ་ལས།
༡ རྫས་ཀྱི་དབྱེ་བ་གྱོང་རླན་སྣུམ་པ་གསུམ་ནི་རྫས་ཀྱི་དབྱེ་བ་ཙམ་དུ་བསྟན་པ་ཡིན་ལ།
༢ ངོ་བོའི་དབྱེ་བ་ལ་སྙིགས་མ་མ་ཞུ་བ་དང་དྭངས་མ་མ་ཞུ་བ་གཉིས་ཡོད་པ་ལས་( ༡) སྙིགས་མ་མ་ཞུ་བ་
ནི། ཟས་གང་ཡང་མ་ཞུ་བར་རང་སར་ཕོ་བ་དང་ལོང་གི་གནས་སུ་བད་ཀན་བེ་སྣབས་འཕེལ་བས་གཏུམས་ནས་
གནས་པ་སྙིགས་མ་མ་ཞུ་བ་ཡིན་ལ། དེ་རྙིངས་ནས་སྙིགས་མ་དང་འདྲིལ་བའི་ཟས་སྐྲན་དུ་འགྱུར་བ་ནིརྫས་ཀྱི་ངོ་
བོ་སྙིགས་མ་མ་ཞུ་བའི་ཟས་སྐྲན་དུ་བཤད་དོ། །(༢) དྭངས་མ་མ་ཞུ་བའི་དབྱེ་བ་ནི། མེ་མཉམ་རླུང་གི་བྱེད་ལས་
ཉམས་ནས་དྭངས་སྙིགས་མ་ཕྱེད་པའི་སྙིགས་མ་ཡང་དྭངས་མ་རྒྱུ་བའི་རྩ་མིག་ཏུ་མཉམ་པོར་ཤོར་བས་མདངས་
སྒྱུར་མཁྲིས་པས་ཀྱང་ཟུངས་ཁྲག་མ་སྨིན་པར་ཡུན་རིང་པོར་མཆིན་པར་གནས་པ་ནི་དྭངས་མ་མ་ཞུ་བ་ཞེས་བྱ་ལ།
དེ་རྙིངས་ནས་དྭངས་མ་མ་འདྲིལ་བས་སྐྲན་སོགས་བསྐྱེད་པ་ནི་འདྲིལ་བའི་གཅོང་གི་སྡེ་དང་། ཟགས་པ་སྐྱ་རྦབ་
དང་དམུ་ཆུ་སོགས་བསྐྱེད་པ་ཟགས་པའི་གཅོང་གི་སྡེ་དང་། བྱེར་བས་གྱུར་དུག་དང་། མཛེ། མེ་དབལ། འོར།
འབྲས། སུར་ཡ། དྲེག་གྲུམ། མཁྲིས་པ་མིག་སེར། རྩི་སྐྲན། རྐང་འབམ་སོགས་སུ་འགྱུར་བ་བྱེར་བའི་གཅོང་གི་སྡེ་
དང་། འགྱིངས་པས་སྨུག་པོ་རྒྱས་དང་གབ་པ་མཚེར་པའི་ནད་དུ་འགྱུར་བ་འགྱིངས་པའི་གཅོང་གི་སྡེ་སྟེ་འདྲིལ་
ཟགས་བྱེར་འགྱིངས་བཞིའི་ནད་དེ་རྣམས་ཕལ་ཆེར་དྭངས་མ་མ་ཞུ་བས་རྒྱུ་བྱས་ནས་བསྐྱེད་དོ། །
༣ མ་ཞུ་རིགས་ཀྱི་དབྱེ་བ། བེ་སྣབས་དང་། གསུད་ནད། མ་ཞུ་ཤིང་འདྲ་དང་། དུག་འདྲ་སྟེ་རྣམ་པ་བཞི།
༤ གྲོགས་ཀྱི་དབྱེ་བ། རླུང་དང་འགྲོགས་པ་དང་། མཁྲིས་པ་དང་འགྲོགས་པ། བད་ཀན་དང་འགྲོགས་པ་
གསུམ་མོ། །
༥ དུས་ཀྱི་དབྱེ་བ་གསར་རྙིང་གཉིས་སུ་འགྱུར་བ་སྟེ། དྲིལ་བས་རྒྱས་པར་དབྱེ་བ་བཅུ་བཞི་དང་། འདིར་
སྙིགས་མ་མ་ཞུ་བ་དང་། དྭངས་མ་མ་ཞུ་བ་དང་། མ་ཞུ་བེ་སྣབས་དང༌། གསུད་ནད་དང་། ཤིང་འདྲ་དང༌། དུག་
འདྲ་དང་། མ་ཞུ་རླུང་ལྡན་དང་། མཁྲིས་ལྡན་དང་། བད་ལྡན་བཅས་རྣམ་པ་དགུའོ། །
68



བཞི། མ་ཞུ་བའི་རྟགས།
༡ སྤྱི་རྟགས། མ་ཞུ་བ་གསར་པའི་རིགས་ཀྱི་རྩ་ནི་རྩ་རྒྱུད་སྦོམ་ཞིང་མཁྲང་བ་དང་། མ་ཞུ་རྙིང་པར་རྩ་ཤེད་
ཆུང་ཞིང་རྩ་རྒྱུད་ཕྲ་བ་འབྱུང་བ་དང་། དྲི་ཆུའི་མདོག་དམར་སེར་ཅན་ལ་སྤྲིས་མ་མཐུག་པ་དང་། ཞིབ་ཏུ་མནམ་ཚེ་
ཟས་ཀྱི་བྱེ་བྲག་གང་ཞིག་མ་ཞུ་བ་དེའི་དྲི་ངད་ཅུང་ཟད་ཚོར་བ་འབྱུང་བ་དང་དྲི་མ་འགག་གམ་ཡང་ན་དུས་མིན་
འབྱུང་། འོག་རླུང་ཐོན་དཀའ་བས་འཁྱིལ་ཞིང་ཁོང་པ་སྦོ་བ་དང་། སྐབས་སུ་འགྱིངས་རྗེས་བོང་ཆེར་འཁྲུ་བར་
འགྱུར། དྭངས་མ་དང་སྙིགས་མ་འདྲེས་པས་བཤང་གཅི་ཞག་ཅན་འབྱུང་བ་དང་། སྐྱིད་ལུག་ཅིང་ལུས་ལྕི་ལ་ཡི་ག་
སྔར་ལས་ལྡོག་པར་བྱེད་པ་དང་། ཟས་གང་ཞིག་ཟོས་དུས་ན་ཞིང་སྒྲེག་པ་དང་། མགོ་བོ་ན་བ་སོགས་འབྱུང་བ་ཡིན་
ནོ། །
བྱེ་བྲག ༡ སྙིགས་མོ་ཞུ་བའི་རྟགས། སྙིགས་མ་མ་ཞུ་ན་ལྕེས་རོ་མི་ཚོར་ཞིང་། ཕོ་བ་འཚིངས་ལ་སྒྲེག་ཅིང་སྐྱུག་
པ་དང་། གང་མ་ཞུ་བའི་རིགས་ལྷག་པར་གནོད་པ་དང་། ཟས་དེ་གོམས་པར་ཟོས་སམ་རྙིང་ན་དེ་ལྟར་མིན། མིག་
དང་རྐང་བོལ་རྣམས་ཅུང་གཡོ་བར་བྱེད་ཅིང་འགྲངས་ལྟོགས་གང་གི་དུས་སུའང་ན་བ་ཡིན་ནོ། ། །
༢ དྭངས་མ་མ་ཞུ་བའི་རྟགས་ནི། སྤྲོ་བ་ཆུང་ཡི་ག་འགགས་པ་དང་། སྒྲོག་པ་མང་ལ་ཤ་སྐམ་ཞིང་སྙིང་གི་
དང་རྩིབ་ལོགས་ན་བ་ཡིན་ནོ། །
༣ མ་ཞུ་བེ་སྣབས་ཀྱི་རྟགས་ནི། བེ་སྣབས་དང་བད་ཀན་འཕེལ་བས་སྟེང་དང་འོག་གི་མེ་མཉམ་གྱི་རླུང་རྒྱུ་
པའི་ལམ་བཀག་པས་ཁོང་པ་སྦོ་ཞིང་། ཐེར་ཟུག་ཏུ་ན་བ་དང་། འོག་རླུང་སྡོམ། སྒྲེག་པ་མི་ཐོན་ཞིང་མ་ཞུ་བ་ཀུན་གྱི་
རྒྱུ་ཡང་བྱེད་པ་ཡིན་ནོ། །
༤ མ་ཞུ་གསུད་ནད་ཀྱི་རྟགས་ནི། གོང་ལྟར་བེ་སྣབས་དེ་ཉིད་འཕེལ་བས་ཐུར་སེལ་གྱི་ལམ་བཀག་ཅིང་གྱེན་
དུ་ལོག་པས་དབུགས་ངན་སྲི་ཞིང་དྲི་མ་སྐམ་པ་དང་། བྲང་ཚ་ཆུ་ཚན་འོང་ཞིང་སྒྲེག་པ་འཕྲལ་འཕྲལ་འབྱུང་ལ་
མཆིན་དྲི་ན་བ། མ་བཅོས་པར་རྙིངས་ན་སྨུག་པོའི་ནད་དུ་འགྱུར་རོ། །
༥ མ་ཞུ་ཤིང་འདྲའི་རྟགས་ནི། བེ་སྣབས་དེ་ཡི་སྟེང་དང་འོག་ཏུ་རྒྱུ་བའི་རླུང་གི་ལམ་བཀག་པས་རླུང་མེ་
མཉམ་མཆིན་པ་དང་། མཆེར་པ། རྩིབ་ལོགས་སོགས་ཀྱི་རྩ་ནང་དུ་ཞུགས་པས་དགྱེ་དགུ་མི་ཤེས་པར་ནང་དུ་ཤིང་
བཅུག་པ་དང་འདྲ་བར་འགྱུར་ལ་གང་དུ་ཞུགས་པའི་ས་དེར་གཟེར་ཞིང་གླང་ཐབས་སུ་ན་བ་ཡིན་ནོ། ། །
69



༦ མ་ཞུ་དུག་འདྲའི་རྟགས་ནི། དྭངས་མ་མ་ཞུ་བར་རྩ་མིག་རྣམས་སུ་བྱེར་ཏེ་རྩ་ནང་ཀུན་ཏུ་ཆགས་ཤིང་
ཞེན་པས་དུག་གི་ནད་འདྲ་བར་ཤ་དང་ལུས་སྔོ་ཞིང་སྐམ་པ་དང་ཤེད་ཆུང་ལ་ཟས་ཟོས་པའི་རྗེས་མི་བདེ་ཞིང་དང་
ག་ཞན་པ་དང་ཟས་སྤྱོད་སོགས་ཚ་ཚེ་བ་དང་གྲང་ཆེ་བ་གཉིས་ཀ་མི་བཟོད་པར་ན་བ་ཡིན་ནོ། །མ་ཞུ་བའི་ནད་
གང་ཡང་རླུང་དང་ལྡན་ན་ཁོང་པ་སྦོ་ལ་འདར་བ་དང་མགོ་བོ་འཁོར་ཞིང་ཡན་ལག་རེངས་པ་སོགས་འབྱུང་།
མཁྲིས་པ་དང་ལྡན་ན་ཁོང་པ་ཚ་ཞིང་དྲི་ཚེ་ལ་འཁྲུ་མདོག་སེར་བ་དང་། སྒྲེག་སྐྱུག་བྱེད་ཅིང་སྐོམ་དད་ཆེ་ལ་རིམས་
ཀྱིས་འདེབས་པ་སོགས་འབྱུང་། བད་ཀན་དང་ལྡན་ན་མཚིལ་མ་འབྱར་བག་ཅན་མང་ཞིང་ལུས་ལྕི་ལ་སེམས་བྱིང་
ཞིང་སྒྲེག་སྐྱུག་བྱེད་པ་དང་། ཟས་ཀྱི་རོ་མི་ཞིམ་པ་སོགས་འབྱུང་ངོ༌། །དེ་ལྟར་ནད་དེ་དག་གསར་པའི་ཚེ་ན་མ་ཞུ་
བ་ཞེས་བྱ་ཞིང་། རྙིངས་ནས་མ་བཅོས་ཚེ་མ་ཞུ་བའི་རྒྱུས་བསྐྱེད་དེ་གཅོང་ནད་དུ་འགྱུར་བ་ཡིན་ནོ། །
ཀོང་སྤྲུལ་ཟིན་ཏིག་ལས། མ་ཞུ་བའི་ནད་རྒྱུ་རྐྱེན་དྲིས་པས་ཤེས་སླ་ཡང་། ལོ་རྒས་པ་སོགས་ཀྱིས་མེ་དྲོད་
ཉམས་ནས་ཟས་ཟོས་མ་ཐག་ན། སྦོ་འཁྲོག་སྒྲིག་པ་སོགས་གྲང་རྟགས་སྟོན་པ་དང་། ཟས་ཟ་ཉེས་ཀྱིས་ན་བ་གཉིས་
ཡོད། མ་ཞུ་གསར་པའི་རིགས་ལ་རྩ་སྦོམ་ཞིང་འཁྲང་། མ་ཞུ་རྙིང་པ་ལ་ཤེད་ཆུང་ཞིང་རྩ་རྒྱུད་ཕྲ། ཆུ་ལ་མ་ཞུ་བ་གང་
ཡིན་དེའི་དྲི་ངད་ཞིབ་ཏུ་བརྟགས་ན་ཅུང་ཟད་བྲོ། ཞེས་དང་། །
གཡུ་ཐོག་ཤོག་དྲིལ་ལས། མ་ཞུ་བ་ལ་རྩ་ཆུ་ཕྱི་ཡུལ་གསུམ། །འདི་ལ་རིགས་ནི་རྣམ་པ་གསུམ་དུ་འདོད། །
དྭངས་མ་མ་ཞུའི་རྩ་ནི་མཁྲང་ལ་ཐུང་། །གློ་དང་མི་མཐུན་བརྟགས་ན་ཅུང་ཟད་བྱིང་། །དྭངས་མ་མ་ཞུའི་ཆུ་ནི་
དམར་རམ་སེར། །མི་ནོར་རྟགས་སུ་ལིང་ཚེ་འཇའ་ཚོན་ཁ། །ཕྱི་ཡུལ་ལྷེན་སྣའི་རུས་པ་སོར་བཞིའི་འོག །གྲང་
དང་སྐྱུག་བྲོ་ཁ་ནས་ཆུ་ཡོང་སྙམ། །རེས་འགའ་རླུང་གིས་རྒྱབ་ནས་ན་སྙམ་བྱེད། །གང་ཟོས་ཟས་རྣམས་དེ་ཡི་
སྟེང་དུ་འཕོག །མི་ནོར་རྟགས་སུ་སྒྲེག་རུལ་སྣ་ཚོགས་འོང་། །དེ་རྣམས་ཚང་ན་དྭངས་མ་མ་ཞུ་བའོ། །ཚིགས་མ་
མ་ཞུའི་རྩ་ནི་སྦོམ་མཁྲང་རྒྱས། །ཚད་པའི་རྩེ་དང་རིགས་མཐུན་ཁྱད་པར་ནི། །ཅུང་ཞིག་མནན་ན་སྟེང་དུ་འཚོར་
ལ་རྒོད། །ལེགས་པར་བརྟགས་ན་དེ་ལས་ཅུང་ཞིག་སྦོམ། །ཚིགས་( སྙིག་》མ་མ་ཞུའི་ཆུ་ནི་སེར་སྐྱ་རྙོག །ཁ་ཅིག་
ཚད་པའི་ཆུ་དང་ནོར་ར་རེ། །མི་ནོར་རྟགས་སུ་གར་ལ་དུམ་ཆད་བྱེད། །མ་ཞུ་ཕྱི་ཡུལ་སྦོས་དང་དང་ག་འགག །
ཁ་སྐྱུག་འཐོར་དང་ཕོ་མཆིན་སྟེང་དུ་སྐྲངས། །མི་ནོར་རྟགས་སུ་ཁ་ཟས་རུལ་བ་གནོད། །ལྟོག་དང་འགྲངས་དང་
གཉིས་ཀའི་དུས་ན་ན། །དེ་རྣམས་ཚང་ན་ཚིགས་( སྙིག་）མ་མ་ཞུ་བ། ཞེས་སོ། །
70



ལྔ། མ་ཞུ་བའི་བཅོས་ཐབས།
སྤྱི་ལ་ཞི་བྱེད་དྲུག་པ་དང་། དཀར་པོ་དྲུག་སྦྱོར། འཕྲུལ་ཐལ་མངོན་སུམ་མེ་འདྲ། བདུད་རྩི་རིལ་དཀར། སྒ་
རྒོད་དགུ་པ། ཞི་གསེར། དྭགས་སྨན་བཅོ་ལྔ། དཀར་རུ། རུ་ཞི་སོགས་ནད་རྟགས་དང་བསྟུན་ནས་གང་འཚམ་པ་
གཏོང་དགོས་པ། ན་ཟུག་ཆེ་སྐབས་ཞི་དྲུག སྦོས་འགྱངས་ཚེ་སྐབས་རུ་ཞི། སྐྱུག་མེར་ལངས་པ་དང་ཁ་ཏིག་ཁོ་ན་ཞི་
གསེར། ཟས་རིགས་ཞུ་མ་ནུས་པ་དང༌། སྒྲིག་པ་འབྱུང་ལ་རུ་རྟ་དྲུག་པ་དང་། དཀར་རུ། དྭགས་སྨན་བཅོ་ལྔ། མ་ཞུ་
གྲང་བའི་རིགས་ལ་སྒ་རྒོད་དགུ་པ། མ་ཞུ་གསར་པའི་དུས་སུ་རྒྱམ་ཚྭའི་ཆིག་ཐང་ངམ་བཞི་ཐང་། མ་ཞུ་རྙིང་པར་
འཕྲུལ་ཐལ་སྟེང་དུ་སེ་འབྲུ་བསྣན་པ་སོགས་གང་ཕན་རིག་པའི་མདའ་ཡིས་བསྣུན་ནས་གཏོང་། །
མ་ཞུ་ཆུང་འབྲིང་ཆེ་གསུམ་གྱི་བཅོས་ཐབས། ༡ མ་ཞུ་ཆུང་བ་ལ་ཟས་སྨྱུང་བར་གནས་ནས་བཀྲེས་སྐོམ་
བྱ་བ་དང་། ནང་ནུབ་ཏུ་རྒྱམ་ཚྭའི་ཆུ་བསྐོལ་བཏུང་། འཇུ་དཀའ་བ་དང་གྲང་མོའི་རིགས་སྤང་ཞིང་། ཕྱེ་ཐུག་དང་ཉ་
ཤ་ཟན་དྲོན་སོགས་ཡང་དྲོ་འཇུ་སླའི་རིགས་ཉུང་ཤས་བསྟེན། སྤྱོད་ལམ་རླན་གྲང་སྟེང་སྡོད་པ་དང་བསེར་བུ་ཕོག་
པ། ཉིན་གཉིད་ལོག་པ་རྣམས་སྤང་ལ་སྐམ་སར་ལུས་དྲོ་བར་བྱས་ཏེ་རྡུལ་ཐོན་ཙམ་གྱིས་རྩོལ་སྤྱད་བྱ། ༢ མ་ཞུ་
འབྲིང་ལ་རྒྱམ་ཚྭ་བཞི་ཐང་བཏང་ནས་མན་རྒྱུད་སེ་འབྲུ་དགུ་པ་དང་། སེ་འབྲུ་ལྔ་པ། རྒོད་མ་ཁ་ཕྱེ་སོགས་གང་
འཕྲོད་བསྟེན་པ་དང་རྡོ་དང་སོ་ཕག་ཚུ་སོགས་ཀྱི་དྲོད་དུགས་བྱ་བ་དང་། གཡི་སྤྱང་ཝ་སོགས་ཀྱི་པགས་པའི་རྐེད་
དཀྲིས་བཅིངས། ༣ མ་ཞུ་ཆེན་པོ་ལ་གོང་དུ་བཤད་པའི་བཞི་ཐང་དང་འཕྲུལ་ཐལ་མངོན་སུམ་མེ་འདྲའི་སྦྱོར་བ་
དང་། སྒ་རྒོད་དགུ་པ་སོགས་གཏོང་། སྨན་གྱིས་ཞུ་རྗེས་སྟོད་དུ་གནས་ན་སྐྱུགས་ཀྱིས་འདྲེན་པ་དང་། སྨད་དུ་
གནས་ན་ནི་རུ་ཧས་དྲངས་པ་དང་། བར་དུ་གནས་ན་བཤལ་གྱིས་སྦྱངས་པ་སོགས་བྱ་ཞིང་རྗེས་ལ་ཟས་སྤྱོད་ཉེས་
ན་ནད་བསྐྱར་དུ་འཕེལ་ཉེན་ཆེ་ཕྱིར་གོང་དུ་སློང་རྐྱེན་གྱི་སྐབས་སུ་བཤད་པའི་ཟས་སྤྱོད་ལ་གཟབ་པ་གནད་དུ་ཆེ་བ་
ཡིན་ནོ། །
བྱེ་བྲག༡ སྙིགས་མ་མ་ཞུ་བའི་བཅོས། སེ་འབྲུ་བདུན་ནམ་སྒ་རྒོད་དགུ་པ་གང་རིགས་ཀྱི་སྟེང་དུ་རང་རང་གི་
ཁ་ཚར་གང་ཕན་བསྣན་ནས་གཏོང་བ་དང་། ནད་སྟོབས་ཤིན་ཏུ་ཆེ་བར་སོ་ཆ་བཞི་པའི་སྐྱུགས་ཀྱིས་དྲངས་རྗེས་
གོང་གི་ཞི་བྱེད་ཀྱི་སྨན་གང་རིགས་བསྟེན་པ་དང་རྩོལ་སྤྱོད་རན་པར་བྱ། ཁྱད་པར་ནད་འདི་གསར་པའི་དུས་སུ་
བཅག་ན་ཤིན་ཏུ་ཕན།།



༢ དྭངས་མ་མ་ཞུ་བ་ལ་ཆ་མཉམ་བཞི་ཐང་བཏང་ནས་སེ་འབྲུ་ལྔ་སྟེང་བྲག་ཞུན་པྲི་ཡང་ཀུ་བསྟན་པ་
གཏོང་བ་དང་། བྱེར་ན་འོ་མར་ལན་ཚྭ་བཏབ་པས་བསྡུས་ལ་དུར་བྱིད་ལྔ་པའི་བཤལ་གྱིས་སྦྱངས་རྗེས་སེ་འབྲུ་ལྔ་པ་
ཆུ་སྐོལ་གྱིས་དབུལ། དྭངས་མ་མ་ཞུ་རྙིང་པའི་རིགས་ཡིན་ན་རྩོལ་བས་བཅག་ཚེ་དུག་ལྟ་བུར་འགྲོ་ཕྱིར་སྨྱུང་བར་བྱ་
བ་དང་། ཉིན་གཉིད་ལོག་པས་ཕན་པ་འབྱུང་།
༣ མ་ཞུ་བེ་སྣབས་འཕེལ་བ་ལ་པོ་སོ་བཞི་པའི་སྐྱུགས་ཀྱིས་དྲངས་རྗེས་ལྟོ་བར་ཚ་དུགས་བྱ་ཞིང་ཆུ་སྐོལ་
བཏུང་བའམ་ཡང་ན་མན་རྒྱུད་ལྕམ་རྩ་ལྔ་པ་མར་དང་སྦྱར་བའི་རེངས་བུས་སྨད་རླུང་སྦྱངས་པ་དང་། མས་འདྲེན་
གང་ལེགས་བྱ་ཞིང་། སྲོད་ཀྱི་དུས་སུ་རྐང་མཐིལ་རྡོ་ཡིས་བདུག
༤ མ་ཞུ་གསུད་ནད་ལ་རྟིང་པའི་དྲེག་མཚམས་སུ་མེ་བཙའ་གདབ་ཅིང་། ཞི་བྱེད་དྲུག་པ་སོགས་གང་འཕྲོད་
བཏང་ནས་དེ་ཉིན་སྨྱུང་བར་བྱས་ལ་རླུང་མལ་དུ་གཞུག་པ་དང་སྤྲུགས་པའི་ཐབས་གཞུང་བཞིན་བྱས་རྗེས་འཇུ་
དཀའ་བའི་ཟས་དང་སྤྱོད་ལམ་ལེགས་པར་གཟབ།
༥ མ་ཞུ་ཤིང་འདྲ་ལ་མ་ནུ་བཞི་ཐང་ངམ་ཆ་མཉམ་བཞི་ཐང་བཏང་རྗེས་གང་དུ་ན་བའི་གནས་སུ་རྡོ་ཚ་མོས་
དུགས་བྱས་ཏེ་ནད་འདིའི་རྣོ་ངར་བསད་རྗེས་ལས་ལྔའི་ལྟོ་བཤལ་སྟེང་དུ་རི་ཤོ སྤྱང་ཚེར། སོ་ཆ་བསྣན་ལ་སྐྱུག་སྦྱོང་
དུས་གཅིག་ལ་སྦྲགས་མར་བཏང་ཞིང་ལྟོ་བར་ཆུ་ཚན་གྱིས་དུགས་བྱས་ནས་ཁ་ཟས་རིམ་གྱིས་བྲི་ནས་བཏང་། མ་ཞུ་
དུག་འདྲ་ལ་རུས་རྙིང་གི་རླངས་དུགས་དང་དེའི་ཁུ་བའི་ཆུ་ཚན་དུ་ཉལ་བར་བྱ་བ་དང་། དེ་འོག་ཐང་ཆེན་ཉེར་ལྔ་
ལྟ་བུའི་བསྡུ་ཐང་བཏང་ལ་འདུས་རྟོགས་བྱུང་བ་ན་ལྟོ་དང་རྩ་ནས་སྦྱངས་རྗེས་ག་བུར་ཉེར་ལྔ་དང་སེ་འབྲུ་དྭངས་
གནས་ལྟག་པ་སྤྲད་ལ་བཏང་། མཇུག་ཏུ་ལུས་སྟོབས་རྒྱས་པར་འབའ་སམ་སྨན་མར་གྱིས་ཕྱི་རྗེས་བཅད་པར་
བྱའོ། །མ་ཞུ་རླུང་ལྡན་ལ་ཚྭ་བསྲོས་ཀྱི་དུགས་དང་། རླུང་གསང་རྣམས་སུ་སྣུམ་ལྡན་གྱི་དུགས་ཀྱིས་བདུག་པ་དང་།
ཕྱི་རྒྱུད་བཀྲུ་འཇམ་སྟེང་དུ་ཤིང་ཀུན་ཁ་རུ་ཚྭ་བསྣན་ནས་གཏོང་། མཁྲིས་ལྡན་ལ་རྒྱུད་ཕྱི་མའི་ལྟོ་སྦྱོང་སྟེང་དུ་རྒྱ་ཏིག་
གསེར་མེ་དུག་ཉུང་བསྣན་པས་སྦྱངས་པ་དང་། བད་ལྡན་ལ་རི་ཤོ་དྲུག་པའི་སྐྱུགས་ཀྱིས་སྦྱངས། མདོར་ན་རླུང་
མཁྲིས་བད་ཀན་གང་དང་ལྡན་ན་གོང་གསལ་གྱི་སྤྱི་སྨན་གང་འོས་སྟེང་དུ་རང་རང་གི་གཉེན་པོའི་སྨན་གྱི་མདེ་ཁ་
བསྒྱུར་ལ་ཁ་ཟས་ཀྱི་སྤང་བླང་ཡང་ཉེས་གསུམ་གྱི་སྐབས་སུ་བཤད་པ་ལྟར་ཤེས་པར་བྱའོ། །དེ་ལྟར་མ་ཞུ་བའི་ནད་
འདིས་ཁོང་ནད་ཐམས་ཅད་བསྐྱེད་པའིཕྱིར་མ་ཞུ་བའི་གསོ་ཐབས་ལ་མཁས་པ་གལ་ཆེ་བར་གསུངས་པས་ན་
སྙིགས་མ་མ་ཞུ་བ་དང་། དྭངས་མ་མ་ཞུ་བའི་ཚུལ་དུ་འདུས་པའི་ནད་ཀྱི་གསོ་ཐབས་ལེགས་པར་ཤེས་པ་དང་།
གསར་རྙིང་གི་སྐབས་ཤེས་པ། ནད་གཉན་དུ་འགྱུར་བ་ལྡོག་པའི་སྔོན་འགོག་ཤེས་པ་དང་བཅས་བྱས་ནས་བསྟེན་
72



པས་གསོ་བ་དང་ནད་མཇུག་དག་པར་བྱས་ནས་དྭངས་མ་གནས་སུ་འཇོག་པ་དང་། ཕོ་བའི་མེ་དྲོད་སྐྱེད་ནས་ལུས་
ཟུངས་ཀྱི་སྟོབས་བསྐྱེད་པ་དང་། ནད་འབྱུང་བར་མི་འགྱུར་བའི་ཐབས་ལ་འབད་པར་བྱའོ། །
ཀོང་སྤྲུལ་ཟིན་ཏིག་ལས། ཁ་ཟས་ཟ་ཚེ་བ་སོགས་ཀྱིས་མ་ཞུ་བ་ལ་ཟས་སྨྱུང་བར་གནས་པ་གལ་ཆེ། སྔ་མ་མ་
ཞུ་སྟེང་ཕྱི་མ་ཟོས་ན་སྨན་གྱིས་ཕན་དཀའ། མེ་དྲོད་ཉམས་པ་ལ་དྲོད་སྨན་གལ་ཆེ། རྒྱམ་ཚྭ་བཞི་ཐང་། སེ་འབྲུའི་
སྦྱོར་བའི་རིགས། ཅོང་ཞི་ཅུར་ནིས། རྒོད་མ་ཁ་ཕྱེ་སོགས་འཕྲོད། མ་ཞུ་གསར་པ་ལ་ཞི་བྱེད་དྲུག་པ། དཀར་པོ་དྲུག་
སྦྱོར། བཅོ་ལྔ་དྲག་སྦྱོར་རྣམས་དང་། རྙིང་པ་ལ་རུ་རྟ་དྲུག་པ། གཡུ་དྲིལ། ཟླ་ཤེལ། རྣམ་རྒྱལ་རིལ་བུ་སོགས་བཏང་།
ཡུན་རིང་ལོན་ནས་རིན་ཆེན་རིལ་བུ། རིན་ཆེན་མང་སྦྱོར། དབང་རིལ་རྟ་རི་མ། ཤེལ་དཀར་མཆོད་རྟེན་སོགས་
དུག་གི་བཅོས་ཁོ་ན་བྱ་དགོས། ལྷུན་སོགས་ལའང་འདི་དང་མཚུངས་ཤིང་མ་ཞུ་བ་འདི་གཅོང་སྡེ་དྲུག་ཐམས་ཅད་
ཀྱི་རྩ་བ་ཡིན་པས་ཐོག་མ་ནས་ཇ་འཁྱག་པ། ཟས་ཞུ་དཀའ་བའི་རིགས་སོགས་སྤངས་ནས་མི་འབྱུང་བ་ལ་འབད་
ཅིང་། བྱུང་མ་ཐག་བཏང་སྙོམས་མི་བཞག་པར་བཅོས་པ་གལ་ཆེ། སྐབས་འདིར་མཁོ་གལ་ཆེ་བ་མ་ཞུ་ཁོང་ནད་
ཀུན་གྱི་སྤྱི་སྨན་དཀར་པོ་དྲུག་གི་སྦྱོར་བའི་འཕྲུལ་འཁོར་ནི། མ་ནུ། སྒ་སྐྱ། ཨ་རུ་ར། ལྕུམ་རྩ། ཅོང་ཞི། བུལ་ཏོག་
དྲུག་པོ་རིམ་བཞིན་ཆ་རེ་བསྐྱེད་པ་ནི་རྩ་བ་ཡིན་ལ། དེ་སྟེང་རྩམ་པ་མ་ཞུ་ན་ཕབ་དང་བུལ་ཏོག ཤ་མ་ཞུ་ན་སྤྱང་ཀིའི་
ཕོ་བ་དང་སོ་བྱ་བྱ་རྒོད་ཕོ་བ་དང་གྲེ་བ་བསྣན། ཡང་ན་སོག་ཡུའི་ཐང་གིས་འཕུལ་ཡང་ཆོག སྔོ་རྔད་མ་ཞུ་ན་ཟ་འབྲུ་
དང་དབྱི་མོང་། མར་ཚིལ་མ་ཞུ་ན་ཅོང་ཞི་རྒོད་བཏུལ། རྡོ་རིགས་མ་ཞུ་ན་མཚུར་དང་ཚ་ལ། སྨན་མ་ཞུ་ན་བོང་
དཀར་པི་ལིང་རྣམས་བསྣན། ཆང་མ་ཞུན་ཕབ་བསྣན་ལ་ཆང་གིས་འཕུལ། ཡང་ན་སོགས་ཚིགས་ཐང་གིས་འཕུལ།
ཇ་དང་ཆུ་མ་ཞུ་ན་ཚྭ་སྣ་ཚོགས་ཚད་བསྡེབས་པའམ་ལོ་བརྒྱད་དྲི་ཆུས་འཕུལ། ཞོ་དར་མ་ཞུ་ན་ཕྱུར་ཁུས་འཕུལ།
འབྲུ་མར་མ་ཞུ་ན་སྲན་མའི་ཐང་གིས་འཕུལ། དྭངས་མ་མ་ཞུ་ན་རྒྱམ་ཚྭ་དང་པི་ལིང་བསྣན་པ་དང་། སེ་འབྲུ་བཞི་
སྟེང་རྒྱམ་ཚྭ་དྲི་ཡང་ཀུ་བསྣན་པ་བཅས་ལྟག་པ་སྤྲད། སྙིགས་མ་མ་ཞུ་ན་སེ་འབྲུ་བཞི་སྟེང་། བཅའ་སྒ་རྒྱམ་ཚྭ་གུར་
གུམ་དབྱི་མོང་བྱི་ཏང་ག་བསྣན་པའི་ལྷ་རྒོད་དགུ་པ་དང་ལྟག་པ་སྤྲད། མ་ཞུ་སྤྱི་ལ་གོ་ཐལ་བསྡེ་བ། ལྕམ་ནག་རྩ་བ་
བུངས་བསྐྱེད་བཏང་། བྱེར་ན་འོ་མ་ལ་ལན་ཚྭ་བཏབ་པས་བསྡུས་ལ། དེད་དཔོན་བཞི་སྦྱོར་ཐར་ཁཎ་བཅས་བསྣན་
པའི་བཤལ་གྱིས་སྦྱོང་བ་ལེགས། ཁ་ཚར་འདི་རྣམས་རྒྱུད་ཀྱི་དགོངས་པ་ཡིན་པས་ཞི་དྲུག་ལའང་རིགས་འདྲེས་ན་
ཟབ་བོ། །ཡང་དེལ་དམར་དབང་རིལ་ཉེར་ལྔ་དང་། རྒྱུད་ཀྱི་ཅོང་ཞི་དྲུག་པ། རུ་རྟ་དྲུག་པ། དཀར་པོ་དྲུག་སྦྱོར། ཞི་
བྱེད་དྲུག་པ་བཅས་སྨན་ཚོ་བཞིའི་ནང་ལྡབ་འཕར་ཐམས་ཅད་འཕྲི་ནས་ཕྱོགས་སུ་བསྡེབས་པ་དུང་རུ་བཅོ་བརྒྱད་
ཟེར་བ་འདིའང་མ་ཞུ་བ་དངོས་དང་། དེས་རྒྱུ་བྱས་པའི་ནད་རིགས་གང་ལའང་ཕན་པ་ཆེ། དྭངས་མ་གནས་འཇོག་
73



ནང་ནུས་པ་ཚུ་བའི་རིགས་ཆ་འཕྲི། རྒྱམ་ཚྭ་ཆ་བསྐྱེད་པས་མ་ཞུ་བ་དང་མཁྲིས་ནད་སོགས་ལའང་ཤིན་ཏུ་ཕན་པ་
མྱོང་གྲུབ་བོ། ཞེས་དང་།
གསོ་རིག་སྙིང་བསྡུས་རེངས་གསར་པ་ལས་ཀྱང་། བཅོས་ཐབས་ནི་མ་ཞུ་བའི་ཟས་རིགས་དེ་འཇུ་རུ་
འཇུག་པ་དང་། ཕོ་བའི་ཁུར་པོ་ཡང་དུ་གཏོང་དགོས་པ་དེ་ཡིན་སྟབས། སྤྱིར་ན་སྨན་ཞི་བྱེད་དྲུག་པ་དང་། དཀར་པོ་
དྲུག་སྦྱོར། རུ་རྟ་དྲུག་པ། ཞི་གསེར། དྭགས་སྨན་བཅོ་ལྔ། དཀར་རུ། རུ་ཞི་སོགས་ནད་རྟགས་དང་བསྟུན་ནས་བེད་
སྤྱོད་བཏང་ཆོག་པ་སྟེ། མང་ཟ་མང་འཐུང་བྱས་པ་སོགས་ཀྱིས་གློ་བུར་དུ་ནད་ཕོག་ནས་ན་ཟུག་ཆེ་བའི་སྐབས་སུ་ཞི་
བྱེད་དྲུག་པ་དང་། སྦོས་བརྒྱངས་ཆེ་བའི་སྐབས་སུ་རུ་ཞི། སྐྱུག་མེར་ལངས་པ་དང་ཁ་ཏིག་ཁ་ན་ཞི་གསེར། རྟགས་
པར་ཟས་རིགས་འཇུ་མ་ཐུབ་པ་དང་། འགག་སྒྲོག་རྒྱག་པ་སོགས་བྱུང་ན་རུ་རྟ་དྲུག་པ་དང༌། དཀར་རུ། དྭགས་
སྨན་བཅོ་ལྔ་སོགས་གང་ལ་དེ་འཚམ་གྱིས་བེད་སྤྱོད་བྱེད་དགོས། ཟས་རིགས་ཉུང་ཙམ་བྱས་ནས་ཆུ་སྐོལ་མང་ཙམ་
འཐུང་བ་དང་། ལུས་ཁམས་མི་འཁྱགས་པ་བྱེད་དགོས། ཞེས་སོ། །
བརྡ་འགྲོལ།
༡ སྡེ་བཞི་ཟུང་བརྒྱད་ཕྲ་མོ་བཅུ་དྲུག —སྡེ་བཞི་ནི། འདྲིལ་དང་ཟགས་དང་བྱེར་དང་འགྱིངས། གཅོང་སྡེ་བཞི་
ཞེས་བཤད་པ་ཡིན། ཞེས་དང་། ཟུང་བརྒྱད་དམ་ཕྲ་མོ་བཅུ་དྲུག་ནི། བད་ཀན་ནད་དང་། མཁྲིས་པའི་
ནད། བད་ཀན་ལྷེན་གྱི་ནད། བད་ཀན་ལྕགས་དྲེག་གི་ནད། འཁྲུ་ནད། སྐྱུག་ནད། འབྲས་ནད། སུར་
ཡའི་ནད། དྲེག་ནད། གྲུམ་བུའི་ནད། ཆུ་སེར་གྱི་ནད། ཐིག་ནག་གི་ནད། འོར་ནད། སྐྱ་རྦབ་ནད།
དམུ་ཆུའི་ནད། སྐྲན་གྱི་ནད་བཅས་བཅུ་དྲུག་ལ་ཟེར།
༢ སྐྱིད་ལུག — སྒྱིད་སྐྱུར་དང་ཁོང་སྙོམ་བཅས་དོན་གཅིག་ཡིན་ཏེ། བྱ་བའི་ལས་ལ་འཇུག་པར་མི་འདོད་པའི་སྙོམ་
ལས་ཅན་གྱི་མིང་ངོ༌། །
༣ ཆུ་ཚན་འོང་། ཆུ་དྭངས་མ་ཚ་པོར་ཁམ་གང་དོ་རེ་ཡར་སྐྱུག་པར་བྱེད་པ་ལ་གོ །
༤ རིམས་ཀྱིས་འདེབས། —རིམས་ནད་མི་ཟད་པ་དུ་མས་འདེབས་པར་འགྱུར་བ་ཞེས་ཆམ་རིམས་སོགས་ཐོག་སླ་
བའི་དོན་ནོ། །
༥ སྒྲེག་སྐྱུག་བྱེད། --ཁ་ཟས་མ་ཞུ་བའི་བེ་སྣབས་ཀྱི་རྐྱེན་གྱིས་ཐུར་སེལ་རླུང་གི་རྒྱུ་ལམ་འཁྲུགས་ནས་གྲེ་བའི་ལམ་
ནས་སྒྲ་དང་བཅས་ཟས་སོགས་དྲི་ངན་པ་སྐྱུག་པར་བྱེད་པ་ལའོ། །
74



༦ མ་ཞུ་བའི་གནས། སྤྱིར་ཕོ་བར་བྱ་སྟེ། རྒྱུ་མཚན་ནི་ཕོ་བའི་གནས་སུ་ཟས་སྐོམ་རྣམས་མྱག་ཅིང་འདྲུལ་བ་
ཙམ་ལས་ཡོངས་སུ་ཞུ་མེད་པས་དེ་ལྟར་བརྗོད་པའོ། །
བསམ་གཞིག
༡ མ་ཞུ་བ་ཞེས་ཅི་འདྲ་ཞིག་ལ་ངོས་འཛིན་བྱེད་དགོས་སམ།
༢ མ་ཞུ་བ་ཆེའབྲིང་ཆུང་གསུམ་ཞེས་གཞི་གང་ལ་བརྟེན་ནས་དབྱེ་བ་ཡིན། །
༣ དྭངས་མ་མ་ཞུ་བ་དང་སྙིགས་མ་མ་ཞུ་བའི་ཁྱད་པར་གསལ་པོར་ཕྱེས་ཤིག
75



སློབ་ཚན་བདུན་པ། གཅོད་ནད་སྐྲན་གསོ་བ།
དེ་ཡང་གཅོང་ནད་ལ་སྡེ་བཞི་ཟུང་བརྒྱད་ཕྲ་མོ་བཅུ་དྲུག་སོགས་ཡོད་པ་ལས་མ་ཞུས་བསྐྱེད་པའི་འབྲས་བུ་
གཅོང་ནད་རྣམ་པ་ལྔའི་ནང་ཚན་སྐྲན་གྱི་ནད་ཅེས་བྱ་བ་འདི་ནི། དྭངས་མ་མ་ཞུ་བ་རྙིང་པར་གྱུར་ནས་རིམ་གྱིས་
བསགས་པ་གནས་གང་ཞིག་ཏུ་འདྲིལ་ཞིང་བསྒོངས་ནས་ཐུམ་ཅན་ཐུམ་མེད་ཅི་རིགས་པའི་ཚུལ་དུ་ཆགས་པ་ནི་
སྐྲན་གྱི་ནད་ཅེས་བཤད་པའོ། །སྐྲན་ནད་ཀྱི་མཚན་ཉིད་ནི་གོང་བུར་འདྲིལ་བ་ཞིག་སྟེ་ཡན་ལག་བརྒྱད་པ་ལས།
ཤིན་ཏུ་མཐོ་ཞིང་མདུད་པའི་གཟུགས། སྐྲན་ནི་སྐྱེད་པར་འགྱུར་བ་ཡིན། ཞེས་དང་སྟག་ཚང་ལོ་ཙཱ་བས རྒྱུ་ནི་མ་ཞུ་
བ་ལས་བྱུང་། ལུས་ཀྱི་ཕྱི་གང་རུང་དུ། སྲ་མཁྲེགས་གོང་བུར་འདྲིལ་བ་ལ། སྐྲན་ནད་ཅེས་སུ་བཤད་པ་ཡིན། ཞེས་
གསུངས་སོ། །འདི་ལ་རྒྱུ་རྐྱེན་དབྱེ་བ་རྟགས་བཅོས་བཅས་རྣམ་པ་ལྔའི་སྒོ་ནས་བཤད་པར་བྱའོ། །
གཅིག སྐྲན་ནད་ཀྱི་རྒྱུ་རྐྱེན།
སྐྲན་ནད་ཀྱི་རྒྱུ་ནི་མ་ཞུ་བ་དང་། བད་ཀན། ཁྲག མཁྲིས་པ། རླུང་། སྲིན། ཆུ་སེར། སྤུ་རྣམས་ལས་བྱུང་བ་
ཡིན་ལ། དེ་སྐྱེད་པར་བྱེད་པའི་རྐྱེན་ནི་སྔོན་གྱི་ལས་ངན་སད་པ་དང་། གདོན་གྱིས་འཚེ་བར་བྱེད་པ། ཟས་སྐོམ་མ་
ཞུ་བ། འགྲམས་འཁྲུགས་དང་། མཚོན་ཁྲག་ལུས་པ། བུ་བཙས་རྗེས་ཁྲག་ངན་ཁོང་དུ་ལུས་པ། རླན་གཤེར་དང་
ལུས་གྲང་བ་སོགས་ཀྱིས་སྐྲུན་ནད་བསྐྱེད་པ་ཡིན་ནོ། །
གཉིས། སྐྲན་ནད་ཀྱི་དབྱེ་བ།
གྱུར་ཚུལ་དབང་གིས་རྣམ་གྲངས་དུ་མ་ཞིག་ཏུ་འགྱུར་ཏེ་རྫས་ཀྱི་ངོ་བོ་གྱོང་རླན་སྣུམ་པ་སོགས་མ་ཞུ་བར་ཕོ་
ལོང་གི་གནས་སུ་རང་སོར་གནས་པ་བེ་སྣབས་དག་ཏུ་འདྲིལ་བའི་སྙིགས་མ་མ་ཞུ་བའི་ཟས་ཀྱི་སྐྲན་དང༌། མ་
76



ཞུའིརྐྱེན་གྱིས་ཕོ་བར་བད་ཀན་གྱི་བེ་སྣབས་འཕེལ་བ་དེ་ཉིད་རླུང་གིས་རིམ་པར་གོང་བུ་བསྒྲིལ་བའི་ལྷན་སྐྲན་དང་།
དྭངས་མ་མ་ཞུ་བར་ཕོ་བར་ཡུན་རིང་དུ་གནས་པ་དེ་ལ་བད་ཀན་དང་གྲང་བས་རྒྱུ་བྱས་ཏེ་རླུང་གིས་བསྒོངས་ནས་
སྲ་བར་སྨིན་པའི་རྡོ་སྐྲན་དང་། དྭངས་མ་མ་ཞུ་བར་མཆིན་པར་ཁྲག་ངན་རྒྱས་པས་མཆིན་པའི་གཤམ་དུ་ཁྲག་གི་
ཟིལ་པ་ཆགས་པ་དེ་སྟོབས་ཆེར་རྒྱས་པའི་མཆིན་པའི་ཁྲག་སྐྲན་དང་། དེ་དང་འདྲ་བར་མཆེར་པར་ཞུགས་པ་
མཚེར་པའི་ཁྲག་སྐྲན་དང་། མཆིན་པའི་ཁྲག་ངན་དེ་ཕོ་བར་ལྷུངས་པས་བད་ཀན་བསྲུལ་ཞིང་ཁྲག་བཙོས་པ་འདྲིལ་
བའི་སྨུག་པོའི་སྐྲན་དང་། མཆིན་ཁྲག་དེ་ཉིད་ལོང་གི་ཐུགས་ལ་འདྲིལ་བའི་ལོང་གི་ཁྲག་སྐྲན། དེ་རྒྱུ་མར་ལྷུང་བ་
མཁྲིས་པར་འདྲེས་པས་སྲ་བར་འདྲིལ་བ་རྒྱུ་མའི་མཁྲིས་སྐྲན་དང་། དྭངས་མ་མ་ཞུ་བ་མཆིན་པར་གནས་པ་མཁྲིས་
པར་ལྟུང་བ་དེ་མཁྲིས་པའི་རྩི་ཆགས་ནས་འདྲིལ་བའི་སྣོད་ཀྱི་མཁྲིས་སྐྲུན་དང་། ཕོ་བ། ལོང་། མངལ་གྱི་གནས་
རྣམས་སུ་སྐྲན་འབྱུང་བ་རླུང་གིས་བསྐྱོད་དེ་འཕྱོ་ལྡིང་བྱེད་ཅིང་མི་བརྟན་པར་འཕེལ་འབྲི་བྱེད་པའི་རླུང་གི་ལྷན་
སྐྲན་དང་། མདའ་མདུང་སོགས་ཀྱི་མཚོན་ཤུལ་དུ་ཁྲག་འཁྱིལ་བའི་སྐྲན་ཀྱང་དེ་བཞིན་ཡིན་ལ། དྭངས་མ་མ་ཞུ་བར་
སྒང་པའི་རྩ་མིག་ཏུ་འགྲིམས། ཆུ་དྲོད་ཀྱིས་བཅོས་པ་རླུང་གིས་བསྒྲིལ་ཏེ་རྡེའུར་གྱུར་པའི་རྡེའུ་སྐྲན་དང་། བུད་མེད་
བུ་བཙས་པའི་ནད་ཀྱི་ལྷག་མ་མངལ་དུ་འདྲིལ་བའི་མངལ་གྱི་ཁྲག་སྐྲན་དང་། ཕོ་བ་དང་ལོང་གི་གནས་སུ་སྲིན་བུ་དུ་
གུར་འདྲིལ་བའི་སྲིན་སྐྲན་དང་། ཕོ་བ་དང་ཞང་པའི་གནས་སུ་སྤུ་འཐུམ་སྟེ་འདྲིལ་བའི་སྤུ་སྐྲན་དང་། དྭངས་མ་དེ་
མ་ཞུ་བར་རྩ་མིག་ཏུ་བྱེར་བས་དོན་སྣོད་ཀྱི་ལོགས་རྣམས་སུ་ཆུ་སེར་ཕུར་མར་ཆགས་པའི་ཆུ་སྐྲན་དང་། གནས་
ངེས་མེད་དུ་རྣག་འཐུམ་བུར་གནས་པའི་རྣག་སྐྲན་དང་། འདི་ལ་ཡང་གཡུ་ཐོག་པའི་《གསེར་མཆན་དུ། 》རྩ་མིག་
རྣམས་སུ་སྐར་མདའ་ལྟར་རྒྱུག་པ་འཐུམ་པའི་སྐྲན་དང་། མཚོན་ཁྲག་བྱ་ལམ་ཆད་པ་ལྟར་གཞན་དུ་འགྲོ་མ་ཐུབ་
པའི་རྣག་སྐྲུན་དང་། ཁོང་འབྲས་ཀྱི་རིགས་སྨིན་ནས་རྣག་ཏུ་སོང་བའི་སྐྲན་ཏེ་དབྱེ་བ་གསུམ་ཡོད་པར་གསུངས་ལ།
རྒྱུད་བཞི་ཕྱག་དྲེག་མའི་མཆན་དུ། རྣག་སྐྲན་རྣག་འཐུམ་ཡིན་པ་ལ་རྩ་མིག་ ཏུ་སྐར་མདའ་རྣག་འཐུམ་དང༌།
མཚོན་ཁྲག་བྱ་ལམ་ཆད་པའི་རྣག་འཐུམ་དང་། ཁོང་འབྲས་སྨིན་པའི་རྣག་འཐུམ། རྩ་འགྲམས་རྣག་འཐུམས་
སོ། །ཞེས་དབྱེ་བ་བཞིར་ཕྱེ་ཡོད། དེ་ལྟར་ནང་གསེས་དབྱེ་བ་ཇི་སྙེད་ཅིག་ཕྱེ་ནའང་དོན་དུ་མན་རྒྱུད་ཀྱི་དགོངས་
པ་ལྟར་དེ་ཐམས་ཅད་དབྱེ་བའི་རྣམ་གྲངས་བཅུ་གཅིག་སྟེ། མ་ཞུ་ཟས་ཀྱི་སྐྲན་དང༌། ལྷན་སྐྲན། རྡོ་སྐྲན། ཁྲག་སྐྲན།
མཁྲིས་སྐྲན། རླུང་གི་ལྷིང་སྐྲན། རྩ་སྐྲན། སྲིན་སྐྲན། སྤུ་སྐྲན། ཆུ་སྐྲན། རྣག་སྐྲན་བཅས་དབྱེ་བ་བཅུ་གཅིག་པོ་དེ་
རྣམས་སུ་མ་འདུས་པ་མེད་པའི་ཕྱིར་རོ། །དེ་ཡང་གནས་ཀྱི་སྒོ་ནས་ཕྱི་ནང་བར་གསུམ་གྱི་སྐྲན་དང་རྒྱུའི་དབང་དུ་
བྱས་ན་ཚ་སྐྲན་དང་གྲང་སྐྲན་གཉིས་སུ་འདུ་སྟེ་དོན་སྣོད་ཀྱི་ཕྱི་དང་ཤ་པགས་ཀྱི་བར་དུ་འབྱུང་བའི་ཕྱི་སྐྲན་དང་།



སྣོད་དྲུག་གི་ལྡེབས་དང་དོན་ལྔའི་ལོགས་ལ་འབྱུང་བའི་བར་སྐྲུན་དང༌། དོན་ལྔ་དང་སྣོད་དྲུག་ཀུན་གྱི་གཏིང་ན་
གནས་པའི་ནང་སྐྲན་བཅས་གསུམ་དང་། ཁྲག་མཁྲིས་ཚ་བས་རྒྱུ་བྱས་པའི་ཚ་སྐྲུན་དང་། བད་རླུང་གྲང་བས་རྒྱུ་
བྱས་པ་གྲང་སྐྲན་ཞེས་གཉིས་སུ་ངེས་པའི་ཕྱིར་རོ། །
གསུམ། སྐྲན་ནད་ཀྱི་རྟགས།
སྐྲན་སྤྱིའི་རྟགས་ལ་རྩ་རྒྱུད་ཕྲ་ཞིང་འཕར་ཤུགས་ཆུང་ལ་སྟོད་སྨད་དོན་སྣོད་གང་བབས་བྱེ་བྲག་གི་རྩ་
མངོན་ཙམ་ལས་མི་གསལ་བར་ལེབ་ཆགས་སུ་འཕར་བ་དང༌། ཆུ་ལ་སྐྲན་ཐིག་ཉ་མིག་ལྟ་བུ་འབྱུང་བ་དང་། དེ་ཡང་
སྟེང་འོག་བར་དུ་འབྱུང་བ་ལས་ཕྱི་ནང་བར་གྱི་སྐྲན་དང༌། མདོག་དཀར་ན་བད་ཀན་དང་། སེར་ན་མཁྲིས་པ།
དམར་ན་ཁྲག་གི་ནད་དུ་བརྟགས་པ་དང་། ལུས་ཀྱི་ཆ་གང་དུ་སྐྲན་ཡོད་ན་དེའི་ཐད་ལུས་ཀྱི་ཕྱི་ངོས་སུ་དྲེག་པ་ཅུང་
ཟད་ཆགས་པ། ཁ་ཟས་མི་འཇུ་ལ་གྲང་རྐྱེན་ཕྲན་བུས་ཀྱང་སྒྲེག་སྐྱུག་བྱེད་པ། ཁྱད་པར་ཤ་རྗེད་དང་རྗེན་ཟས་
སིངས་པོ་སོགས་བསྟེན་ན་སྐྱུག་ཅིང་དྲི་མ་སྐམ་པའམ་སྐབས་སུ་འཁྲུ་བའང་སྲིད་པ། ལུས་ཀྱི་ཤ་སྐེམ་ཞིང་ཤེད་ཆུང་
བ། ལྟོ་བ་འགྲངས་པ་དང་གྲང་བའི་རྗེས་སུ་ན་བ། དྲག་ཤུལ་གྱི་ལས་བྱས་ཚེ་ནད་ལྡང་བ་ སོགས་ཀྱི་རྟགས་
འདིརྣམས་ནི་སྐྲན་ནད་ཕལ་ཆེར་ལ་འབྱུང་བ་ཡིན་ནོ། །
ཀོང་སྤྲུལ་ཟིན་ཏིག་ལས། སྐྲན་ནི་དང་པོ་མ་ཞུ་བས་བསྐྱེད། ཡུན་ལོན་པ་སྐྲུན་དུ་སྨིན་པ་སྟེ་རྣམ་གྲངས་མང་
ཡང་ཚ་གྲང་གཉིས་སུ་འདུ། རྩ་རྒྱུད་ཞན་ཅིང་འཕར་ལུགས་ཞར། ཆུ་ལ་སྤྲིས་མ་དུམ་བུར་ཆད། ཕྱི་སྐྲན་དངོས་སུ་
མཐོང་ཞིང་། ནང་སྐྱོན་གར་ཡོད་དུ་ཟུག་བྱེད་ཅིང་གར་ཡོད་ཐད་དུ་དྲེག་པ་ཆགས། ལྟོ་སྟོང་ནད་པ་གན་རྐྱལ་དུ་
ཉལ་ནས་ལག་པས་མྱོང་པས་འདྲིལ་བ་མཐོང་། གསར་པ་རྣམས་ཚ་ཤས་ཆེ། རྙིང་ནས་གྲང་ཤས་ཆེ། ཞེས་སོ། །
སྐྲན་ནད་བྱེ་བྲག་གི་རྟགས།
ཟས་ཀྱི་སྐྲན་ནི། ཕོ་བ་འཚིང་ས་ལ་སྒྲིག་པ་འབྱུང་ཞིང་ཟས་ཟོས་མ་ཐག་ཏུ་གླང་ཐབས་ལྡང་བ་ ཟས་གང་མ་
ཞུ་བ་དེ་ལྷག་པར་གནོད་པ༑ གདོང་དང་མིག་ལྕིབས་རྐང་བོལ་གཡོ་བའོ། །
ལྟེན་སྐྲུན་གྱི་རྟགས་ནི། མནན་ན་སྲན་བཟོད་ཅིང་ཅི་ཟོས་སྐྱུག་པ། རླན་དང་གྲང་སར་བསྡད་པ་དང་ཟོས་
རྗེས་ན་ཞིང་ལྟོགས་ན་བདེ་བ། སྒྲེག་པ་མི་ཐོན་ལ་ལུས་ཤེད་ཆུང་ཞིང་ནད་ལ་འཕེལ་འབྲི་མེད་པའོ། །
དྭངས་མའི་རྡོ་སྐྲན་ལའང་རྟགས་དེ་གོང་དང་འདྲ་ལ་ཁྱད་པར་སྐྲུན་དེ་སྲ་ལ་མནན་ན་ན་ཟུག་མི་བཟོད་
78



དོ། །
མཆིན་པའི་ཁྲག་སྐྲུན་ནི་འཕེལ་བ་མྱུར་ཞིང་གཡས་ལོགས་ནས་རིམ་པར་ཆགས་པ། མིག་ཅུང་ཟད་སེར་ལ་
ཆུ་མདོག་དམར་ཞིང་རྩ་རྒྱུད་ཕྲ་ལ་མགྱོགས་པར་འཕར་བ། ལུས་ཧ་ཅང་གྲང་བ་དང་དྲོས་པའི་ཚེ་ན་རོ་རྒྱབ་དང་
མཆིན་དྲི་སྦྲག་ཅིང་ན་བ། ཤ་མདངས་སྔོ་ཞིང་སྐམ་ལ་མཆིན་དྲི་ཟོས་ན་ཆུ་ནལ་པོ་སྐྱུག་པ། (མཆིན་ཤ་འདྲ་བ་དང་
སིངས་གླེག་སྐྱུག)སྐྲན་དེ་རྒྱས་ནས་མཁྲིས་ཡུལ་ཕྲོགས་ཏེ་མིག་དང་ཆུ་མདོག་སྔར་བས་སེར་པོར་འགྲོ་བའོ། །
མཆེར་པའི་ཁྲག་སྐྲན་ལའང་རྟགས་དེ་དང་འདྲ་ཞིང་གཞོགས་གཡོན་དུ་འབྱུང་བ། ཁོང་པ་སྦོ་ཞིང་སྒྲེག་པ་
འབྱུང་བ། ཟས་སྐོམ་ལེན་ཡང་ལྟུ་བ་སྐྱུག་པ། ཚ་བའི་རྟགས་གོང་མ་ལས་ཤས་ཆུང་ལ་གདོང་པ་གཡོ་བའོ། །
ཕོ་བ་དང་ལོང་གི་སྨུག་པོའི་སྐྱོན་ནི། ཚ་ཞིང་གཟེར་ལ་མནན་ན་འཕར་བ་བཟའ་བཏུང་བསིལ་དྲོད་
གཉིས་ཀས་གནོད་པ། འགྲངས་ལྟོགས་གྲང་དྲོས་གང་ལའང་ཁྱད་མེད་དུ་ན་པའོ། ། །
སྣོད་ཀྱི་མཁྲིས་སྐན་ནི། མཁྲིས་པའི་གནས་ཡུལ་དུ་ཟུག་གཟེར་འབྱུང་བ། ཚ་བ་སྐྱེ་ཞིང་གྲང་ཤུམ་བྱེད་པ།
སྐབས་འགར་མིག་སེར་ལ་སྐྱུག་པ་ལངས་པ། ཤ་མདོག་སྔོ་ལ་སྐམ་པ། ཟས་ཀྱི་རིགས་ལེན་པར་གྱུར་ཀྱང་ལུས་ཤེད་
ཉམས་པ། ནད་དེ་སྨིན་ནས་ལུས་པོར་ཟ་འཕྲུག་ལངས་པ། རྩ་རྒྱུད་ཞན་ལ་བྱིང་བར་འཕར་ཞིང་ཁྱད་པར་མཁྲིས་རྩ་
ཞར་བ། ཆུ་མདོག་སེར་ལ་སྤྲིས་མ་དུམ་བུར་ཆད་པ་སོགས་འབྱུང་ངོ་། །
རྒྱུ་མའི་མཁྲིས་སྐྲན་ནི། འཕར་རྩ་གྲིམས་ཤིང་དྲི་ཆུའི་མདོག་སེར་བ། ལུས་ལྕི་ཞིང་དང་ག་མི་བདེ་བ། ན་
ཟུག་དང་སྐོམ་དད་ཆེ་ལ་དྲི་ཆུ་གཏོང་དཀའ་བའོ། །
ལོང་གི་རླུང་སྐྲན་ནི། ཁོང་པ་སྦོ་འཁྲོག་བྱེད་ཅིང་ལྦུ་བ་ཅན་དུ་འཁྲུ་བ། སྐྲན་དེ་ཉིད་གནས་གཅིག་ཏུ་མི་
བརྟན་པར་འཕོ་འགྱུར་འཕེལ་འགྲིབ་བྱེད་པ་ཡིན་ནོ། །
བུད་མེད་ཀྱི་མངལ་སྐྲན་ནི། ཚིགས་པ་དང་རྒྱུ་ཞབས་སྐྲངས་ནས་རེས་མོས་སུ་ན་ཟུག་གཏོང་ཞིང་འཕེལ་བྲི་
བྱེད་པ། འགྲངས་ཚེ་ན་ཞིང་སྐབས་སུ་མཚན་མ་ནས་ཁྲག་དྲོད་ཅན་འཛག་པའོ། །
སྒང་བའི་རྡེའུ་སྐྲན་ནི། དྲི་ཆུ་འགགས་ལ་ཟུག་གཟེར་ཚེ་པོའོ། །
གློ་བའི་རྩ་སྐྲུན་ནི། གློ་ལུད་མང་ཞིང་ལུད་པ་གོག་དཀའ་བ། སྐད་འཛེར་ཞིང་ཤ་མདོག་སྔོ་ལ་སྐམ་ཞིང་ཟོས་
རྗེས་སྐྱུགས་པ་འབྱུང་བའོ། །
མཁལ་མའི་རྩ་སྐྲན་ནི། ཐོག་མར་ན་ཟུག་ཆུང་ཞིང་ནད་ཀྱི་ཤུགས་རྫོགས་ན་ཕྱི་ནས་ཀྱང་ལྟར་མངོན་པ། ཤ་
སྐམ་ཞིང་དགྱེ་དགུ་དཀའ་བ། དྲི་ཆུའི་མདོག་དམར་བ། ལུས་ལྕི་ཞིང་ཆུ་འཐུང་ན་སྐྱུགས་པའོ། །
79



མཆིན་དྲིའི་རྩ་སྐྲུན་ནི། ཚིགས་པ་བརྒྱད་པ་ནས་དགྱེ་དགུ་མི་བདེ་ལ་སྒྲེག་ཅིང་སྐྱུག་སྙམ་བྱེད་པ། མཆིན་པ་
དང་མཆིན་དྲིའི་ཤ་ཟོས་ན་འཕྲལ་དུ་སྐྱུགས་པའོ། །
རྩ་སྐྲན་ཕལ་ཆེ་བ་ནི། ཚེ་ཆུང་ལུག་རིལ་ཙམ་ལ་རྩ་ཆུ་གཉིས་ལ་ཚ་བའི་རྟགས་འབྱུང་།
སྲིན་སྐྲུན་ནི། འདྲིལ་བའི་དུས་ན་ཟུག་བཟོད་གླགས་མེད་ཅིང་ཞི་བའི་དུས་སུ་བདེ་བར་མངོན།
སྤུ་སྐྲན་ནི། གནས་གང་དུ་བྱུང་སར་གནས་པའི་རྟགས་སྟོན།
སྙིང་གི་ཆུ་སྐྲུན་ནི། བྲང་ལ་སྲིན་ཐོར་ཕྲན་བུ་འོང་བ། ཤེས་པ་རྒོད་ཅིང་སྨྱོ་ཚུལ་སྟོན་པ། ཁྲོ་ཚིག་སྨྲ་བ་དང༌།
སེམས་རྩུབ་པ། སྣང་བར་ཆུ་ཚན་གྱི་ནང་དུ་སྙིང་འཚིག་སྙམ་བྱེད་པའོ། །སྤྱིར་ཆུ་སྐྲུན་ཕལ་ཆེར་བར་མིག་ལྕིབས་
དང་རྐང་པའི་བོལ་སོགས་གཡོ་བ། ངོ་བོ་ནི་ཆུང་སྲ་ཞིང་མེར་ལ་ཟུག་ཆུང་བས་མནན་བཟོད་པའོ། །
རྣག་སྐྲུན་ནི། རྩ་ཆུ་དང་ཕྱི་ཡུལ་ལ་ཅུང་ཟད་ཚ་བའི་རྟགས་འབྱུང་བ། སྐྲན་སྟེང་རེག་ན་བརྩེ་ལ་མནན་ན་ན་
ཟུག་མི་བཟོད་པའོ། །བར་སྐྲན་གྱི་ནད་ཕལ་ཆེར་ལྟོ་སྟོང་ལ་ལངས་པའམ་ཁ་སྦུབ་དང་གན་རྐྱལ་དང་ཟུར་ལ་
གནས་པར་བྱས་ཏེ་ལག་པས་མྱངས་ན་བརྟག་ཐུབ་ལ། སྣོད་ཀྱི་ཕྱི་དང་ཤ་སོགས་ཀྱི་བར་ན་ཡོད་པའི་ཕྱི་སྐྲན་རྣམས་
མིག་ལམ་དུ་གསལ་ཞིང་། དོན་སྣོད་ཀྱི་གཏིང་ན་གནས་པའི་ནང་སྐྲན་རིགས་རྩ་དང་ཆུའི་རྟགས་ལ་བསྟེན་ནས་
ངོས་བཟུང་དགོས་སོ། །གློ་བ་དང་མཆིན་མཆེར་རྣམས་ཀྱི་སྐྲན་ལ་དེ་གའི་མདུན་རྒྱབ་ཀྱི་སྐྲན་གསང་ལ་གཟེར་བ་
འབྱུང་ངོ༌། །མདོར་ན་ཚ་སྐྲུན་ནི་རྩ་ཆུ་ཕྱི་ཡུལ་སོགས་ཚ་ཤས་ཆེས་པའི་རྟགས་འབྱུང་ལ་སྐྲན་ནད་དེ་འཕེལ་སྐྱེན་
ཞིང་ཚ་ལ་མནན་ན་འཕར་བ་དང་། ཁ་ཟས་དྲོད་བཅུད་ཀྱི་རིགས་བཏང་ན་གནོད་ཅིང་བསིལ་བ་འཕྲོད་པ་དང་།
དེ་ལས་གོ་ལྡོག་ཏུ་བྱུང་ན་གྲང་བའི་སྐྲན་དུ་བརྟག་པར་བྱའོ། །སྐྲན་ནད་དེ་ཚ་གྲང་གང་ཡིན་ཀྱང་ཟུག་ཧ་ཅང་ཆེ་
ཞིང་ལུས་ཀྱི་ཟུངས་གསུམ་(ཤ་ཟས་རྩ་)ཤོར་ན་བཅོས་དཀའ་ལ་ཟུངས་སྟོབས་དང་ལྡན་ཞིང་ན་ཟུག་ཆུང་བ་དག་
ནི་བཅོས་སླའོ། །
གཡུ་ཐོག་ཤོག་དྲིལ་ལས། སྐྲན་གྱི་ནད་ལ་རྩ་ཆུ་ཕྱི་ཡུལ་གསུམ། སྐྲན་གྱི་རྒྱུ་ནི་མཆིན་རྩར་རླུང་ཞུགས་དང་།
དེ་ཡི་དུས་སུ་ངལ་དུབ་སྐོམ་པས་བསྟེན། སྐོམ་དང་རླུང་འདྲེས་གྲང་སྐྲན་ཆུ་དང་འདྲ། ཟས་དང་ཁྲག་འདྲེས་ཚ་སྐྲན་
མེ་ལྟར་འབར། །རྐྱེན་བཞི་འདྲེས་པས་གདོན་སྐྲན་མིང་མི་ནོན། །ཁ་ཅིག་གདོན་གྱི་སྐྲན་ལ་གྲང་སྐྱོན་ཟེར། །ཚ་
བའི་སྐྲན་ལ་མཆིན་གླང་དག་ཏུ་འདོད། །ངོ་མ་ཤེས་པས་སྨན་དང་སྤྱོད་ལམ་ལོག །གྲང་སྐྲན་ཕལ་ཆེར་གྲང་བའི་
གནས་སུ་བབ། །གྲང་སྐྲན་ནད་ལ་རྩ་ཆུ་ཕྱི་ཡུལ་གསུམ། །རྩ་ནི་ནར་དང་རྒོད་མེད་འཁྲིལ་ཞིང་ཐོགས། མི་ནོར་
རྟགས་སུ་རྩེ་འབྲུམ་ཉིལ་བ་འདྲ། གྲང་སྐྲན་ཆུ་ནི་དངས་ལ་སྤུ་འདྲ་མང༌། །ལྦུ་བ་མེད་ལ་སྟེང་ན་ལིང་ཚེ་མང་། །ཀུ་
80



ཡ་དཀར་པོ་རྣ་སྤབ་སྐམ་པོ་འདྲ། །བསྐོལ་ན་སེར་སླ་གྲང་རྗེས་རུང་ཞིག་དམར། །མི་ནོར་རྟགས་སུ་ཆུ་ལ་དྲི་མ་
ཆེ། །གྲང་སྐྲན་ཕྱི་ཡུལ་ལུས་ལ་དྲེག་པ་ཆགས། །ཁ་སོ་རྣག་གམ་སྔོ་བའི་མདངས་དང་ལྡན། དེ་རྣམས་ཚང་ན་གྲོང་
སྐྲན་རྟགས་སུ་འདོད། །ཚ་སྐྲན་ནད་ལ་རྩ་ཆུ་ཕྱི་ཡུལ་གསུམ། །ཚ་སྐྲན་རྩ་ནི་མནན་ན་མཁྲེང་དང་སྤུན། །སྐབས་
སུ་ཚ་བ་ཐོག་བབ་བཞིན་དུ་སྡོད། །མི་ནོར་རྟགས་སུ་གཞན་ལས་འགྱུར་བ་དཀའ། །དཔེ་ནི་རེ་བ་ཆུ་བཅུག་བཞིན་
དུ་གྱོང་། །ཚ་སྐྲན་ཆུ་ནི་དམར་ལ་མེ་འོད་ཆགས། །སྟེང་ན་དངས་མ་ཆགས་དང་ཚིག་མ་མེད། །མི་ནོར་རྟགས་
སུ་ཁྲག་རུལ་ར་གཞོབ་བྲོ། །ཚ་སྐྲན་ཕྱི་ཡུལ་ཉམ་ཆུང་དྲོད་རྟགས་ཚང་། །ནད་འདི་ཕལ་ཆེར་མཆིན་པའི་རྟགས་སུ་
བབ། །ཕྱི་རྟགས་རུས་སྦལ་བཞིན་དུ་ཐག་ཐུག་མང་། །མི་འགྱུར་རྟགས་སུ་དང་ག་འགག་པ་དང་། །སྐབས་སུ་ཚ་
དྲོ་བཅུད་པའི་ཟས་མི་ལེན། །དེ་ནི་ཚ་སྐྲན་མཚན་ཉིད་དམ་པའོ། །གདོན་སྐྲན་ནད་ལ་རྩ་ཆུ་ཕྱི་ཡུལ་གསུམ། །
གདོན་སྐྲན་རྩ་ནི་རེས་འཇོག་འཐེན་སྡོད་བྱེད། །ངོ་མི་རྟགས་ལ་སྐབས་སུ་སྡོད་མི་རུང་། །མི་ནོར་རྟགས་སུ་འཆི་
སྡོད་བཞིན་དུ་སྡོད། །གདོན་ཀུན་ཆུ་ལ་ངེས་པ་མེད་པ་སྟེ། །མི་ནོར་རྟགས་སུ་སྲན་མའི་ཁུ་བ་འདྲ། །སྣོད་ལ་
དྲེག་པ་ནག་པོ་ཡང་ཡང་ཆགས་པའོ། །གདོན་སྐྲན་ཕྱི་ཡུལ་སྐྲན་དག་ལུས་པོ་ནག །ཁ་ལ་དྲེག་པ་ནག་པོ་རྟ་རྔ་
འདྲ། །ལྡང་གཅོག་བྱེད་ལ་ཚ་གྲང་གཉིས་ཀ་གནོད། །ཅེས་སོགས་གསུང་པ་བཞིན་ཤེས་པར་བྱའོ། །
བཞི། སྐྲན་ནད་བཅོས་ཐབས།
སྤྱི་བཅོས་ལ། ཚ་སྐྲུན་དང་གྲང་སྐྲན་གཉིས་སུ་བསྡུས་ཏེ། དེ་ཡང་ལུས་ཀྱི་ཕྱི་ནང་བར་གསུམ་དང་སྦྱར་
ནས་བཅོས་དགོས་པ་ནི་རྒྱུད་ཀྱི་དགོངས་པ་ལགས་པས་ན། འདིར་དང་པོ་ནང་ན་གནས་པའི་ཚ་སྐྲན་ལ། མན་
རྒྱུད་ཀྱི་ཏིག་ཏ་བཅུ་གཅིག་གི་སྟེང་རྒོད་བཏུལ་འགྲོན་ཐལ་བསྣན་པ་ཀ་ར་སྦྱར་ལ་བཏང་། སྐྲུན་དེ་ཞིག་པའི་རྟགས་
མངོན་ནས་རྩ་ལྟོ་གང་རིགས་ཀྱིས་སྦྱངས་རྗེས་སུ་ཅོང་ཞི་དང་རྡོ་ཞོའི་ཆུ་ཚན་བསྟེན། བར་གནས་ཀྱི་ཚ་སྐྲན་ལ་མན་
རྒྱུད་ཀྱི་ཅོང་ཞི་རྒོད་བཏུལ་སྦྱར་བའི་ཉེར་བདུན་པ་བཏང་རྗེས་སྦྱོང་དང་ཆུ་ལུམས་གོང་བཞིན་ཤེས་པར་བྱའོ། །ཕྱི་
ཡི་ཚ་སྐྲན་ལ་མན་རྒྱུད་ཀྱི་མཁན་པ་དྲུག་པའི་དུགས་ཀྱིས་རྣག་ཏུ་ཁུགས་རྗེས་འབྲས་ལྟར་གསོ། ཡང་ན་བྱི་ཤང་
དཀར་མོ་དང་། གོ་ཕྱེ། མཚལ། ཟེ་ཚྭ། གླ་རྩི། སྦྲང་རྒོད་སྦྱར་བའི་རེང་བུ་གཞུག་སྟེ་གསོ། ཟས་སྤྱོད་ལ་རི་དྭགས་དང་
ལུག་གི་ཤ་གསར་པ། བ་ར་མཛོའི་ཞོ་དར་མར་གསར་ལ་སོགས་པ་བསིལ་ལ་ཡང་བ་བསྟེན་ཞིང་རུལ་སྐྱུར་དང་འཇུ་
དཀའ་སྔོ་ངད་ཀྱི་རིགས་དང་གྲང་བའི་ཟས་དང་དྲག་ཤུལ་གྱི་ལས་དང་མེ་ཉིས་གདུངས་པ་རྣམས་སྤང་བར་བྱའོ། །
81



གཉིས་པ། དོན་སྣོད་ཀྱི་གཏིང་དུ་གནས་པའི་གྲང་སྐྲན་ལ་མན་རྒྱུད་སྲེག་ཐལ་གྱི་སྦྱོར་བ་དེ་ཉིད་རྒོད་མ་ཁ་དང་སྦྱར་
བ་དང་སེ་འབྲུ་བརྒྱད་པ་གཉིས་ནང་ནུབ་ཏུ་ལྟག་པ་སྤྲད་ལ་བཏང་། དེ་ཡིས་མེ་དྲོད་སྐྱེད་ཅིང་དང་ག་འབྱེད་པར་
བྱེད། ཡང་ན་ཕྱི་རྒྱུད་ཀྱི་ཟ་བྱེད་ཆེ་ཆུང་ཐལ་སྨན་དང་སྦྱར་བ་དང་སེ་འབྲུ་བཞི་པ་གཉིས་ནང་ནུབ་ཏུ་སྟག་པ་སྤྲད་།
དེ་ཡིས་མེ་དྲོད་སྐྱེད་ཅིང་དང་ག་འབྱེད་པ་དང་། གྲང་སྐྲན་གྱི་རིགས་ཐལ་བར་རློག་པར་བྱེད་དོ། །སྐྲུན་དེ་ཞིག་
ནས་ཇེ་སྙིར་སོང་བ་མངོན་ལ་ན་ཟུག་ཀྱང་ཇེ་ཆེར་འགྲོ་ཞིང་རྩ་དང་ཆུ་ལ་ཚ་རྟགས་བྱུང་དུས་གཅོད་བྱེད་ཀྱི་བཤལ་
ཨ་རུ་བརྒྱད་སྦྱོར་གྱིས་སྦྱངས་རྗེས་སུ་གང་བྱུང་སར་མེས་བསྲེག བར་གནས་ཀྱི་གྲང་སྐྲན་ལ་མན་རྒྱུད་ཀྱི་ཐལ་སྨན་
བུ་རམ་དང་སྦྱར་བ་ཆུ་སྐོལ་གྱིས་དབུལ། ཞིག་རྟགས་བྱུང་དུས་གོང་དུ་བཤད་པའི་བཤལ་གྱིས་ནད་ལྷག་དག་པར་
སྦྱངས་རྗེས་སུ་བྲང་དང་རྩིབ་ལོགས་སྐྲུན་དང་ཉེ་བའི་ ས་གང་གཟེར་དང་ལྷན་སྣའི་གཡས་གཡོན་མཚོན་རེ་
དང༌། །དོན་སྣོད་གང་ལ་བབས་པའི་རང་གསང་རྣམས་བསྲེག ཕྱི་ཡི་གྲང་སྐྲན་ལ་སྣུམ་འཆོས་དང་དུགས་བྱས་
ནས་ཇེ་སྙིར་སོང་ཚེ་མེ་བུམ་ཚད་ལྡན་གྱིས་སྐྲུན་དེ་ཕྱིར་དྲངས་ནས་གཙགས་བུས་དྲལ་ལ་སྐྲན་ཕྱིར་དབྱུང་རྗེས་རྨ་
ལྟར་གསོ། མདོར་ན་གོང་དུ་བཤད་པའི་སྐྲན་ནད་དེ་དག་སྤྱི་ལ་རྡོ་རྗེ་སྤྱི་འཛོམས་དང་མན་ངག་རྡོ་རྗེ་སྤྱི་འཇོམས་
གཉིས་ཚ་གྲང་སྨན་གྱི་ཁ་བསྒྱུར་ཏེ་བཏང་། དེ་ཡང་ཚ་ཤས་ཆེ་ན་སྐྲན་འཇོམས་ཟླ་བསིལ། གྲང་ཤས་ཆེ་ན་དྭ་ལིས་
རིལ་བུ། དྭ་ལིས་བདུན་པ། ཟུར་མཁར་བའི་མེ་མཉམ་གྱི་སྦྱོར་བ་སོགས་གཏོང་། དེ་རྣམས་ཀྱི་ཟས་སྤྱོད་ནི་ལུག་ཤ་
དང་། གཡག་ཤ གཅན་གཟན་གྱི་རིགས་དང་། གོང་མོ་དང་། སྲེག་པ། ཁྱིམ་བྱ་སོགས་ཀྱི་ཤ་དང་། འབྲས་ཆན་དང་།
སྤྱོད་ཅན་གྱི་རིགས་དང་། ཟན་དྲོན་དང་ཞུན་མར་སོགས་ཟ་བ་དང༌། ཆང་གསར་སོགས་བཅུད་ཅན་དང་སྒ་ཆུའི་
བཏུང་བ་བསྟེན། དེ་ལས་ལྡོག་པ་འཇུ་དཀའ་བ་དང་
། བཅུད་མེད་ཀྱི་ཟས་དང་བསིལ་བའི་ཁ་ཟས་རྣམས་སྤང་ལ་
རྩོལ་བས་རན་པར་བཅག སྤུ་དུགས་དང་རྡོ་ཡིས་བསྲོས་ལ་སྐྲན་མཉེ་བར་བྱའོ། །
བྱེ་བྲག་གི་བཅོས་ཐབས།
༡ མ་ཞུ་སྐྲན་དང་། ༢ ལྷན་སྐྲན། ༣ རྡོ་སྐྲན་གསུམ་ལ་དང་པོ་གསར་པའི་དུས་ན་རྡོ་བསྲོས་ལ་མཉེ་བར་བྱ་
ཞིང་སྨན་ནི་མངོན་སུམ་མེ་དང་འདྲ་བའི་སྦྱོར་བ་རྒྱམ་ཚྭ་གསུམ་ཐང་གིས་དབུལ། ཡང་ན་སྤྱི་སྨན་ཅོང་ཞི་འཕྲུལ་
ཐལ་སོགས་གང་འཕྲོད་བསྟེན་ན་ཟབ་ཁྱད་ཆེ། ཞིག་རྟགས་རྩ་ཆུ་ལ་ཚ་བ་རྒྱས་པའི་རྟགས་འབྱུང་བ་དང་ཚིག་པ་ཟ་
ཞིང་ན་ཟུག་སྔར་བས་ཆེ་བ། སྐྲན་ཇེ་སྙིར་འགྲོ་ཞིང་དང་ག་འགགས་པ་སོགས་བྱུང་ན་གོང་གི་གཅོད་བཤལ་གྱིས་
ནད་རོ་དག་པར་སྦྱང་། ༤ མཆིན་པའི་ཁྲག་སྐྲུན་དང་རྩ་སྐྲན་ལ་ ཕྱི་རྒྱུད་ཀྱི་ཐལ་སྨན་ཚ་བསྲེགས་ཀྱི་སྦྱོར་བས་
82



གདུལ། ཡང་ན་མན་ངག་ཅོང་ཞི་བསིལ་སྦྱོར་སྟེང་སུམ་ཚ་ཐུབ་པའི་འགྲོན་ཐལ་བཤིག་བྱེད་བསྣན་པ་ཀ་རས་རྟ་
བྱས་ཞིབ་པར་བཏགས་པ་ཐུན་ཚད་ཕོ་བའི་མེ་དང་སྦྱར་ལ་གཏོང་། ཡང་ན་མན་རྒྱུད་གུར་གུམ་བཅུ་པ་དང་སེ་འབྲུ་
བརྒྱད་པ་ལྟག་པ་སྤྲད་པ་དང་། རྒྱུད་ཀྱི་སེ་རྒོད་བཞི་པའི་ལྡེ་གུ་བཏང་ན་མཆིན་ཁྲག་རྒྱས་པ་དང་མཆིན་སྐྲན་འཇུ་
ཞིང་སྐེམ་པར་བྱེད། དེ་རྗེས་རུ་ཐུང་དང་སྣོད་ཀ་མང་དུ་གཏར་ཞིང་ཁྲག་ཚད་ཉུང་དུ་དབྱུང་། ཚ་བ་སྐྱེས་ན་བྲག་
ཞུན་བདུན་པའང་གོང་སྨན་དང་ལྟག་པ་སྤྲོད་ལ་བཏང་། ཞི་རྗེས་གོང་བཤད་བཤལ་གྱིས་སྦྱངས། ༥ མཆེར་སྐྲུན་ལ་
གོང་བཤད་ཀྱི་བཤིག་སྨན་གང་འཕྲོད་བསྟེན་ལ། དེ་རྗེས་མཚེར་རྩ་རྟ་མཐུར་དང་སྲིན་ལག་རྒྱབ་རྩ་གོང་བཞིན་
གཏར་ལ་རང་གསང་དུ་བསྲེག ༦ ཕོ་ལོང་སྨུག་པོའི་སྐྲན་ལ། རྒྱུད་ཀྱི་སྟར་བུ་བཞི་པ་བུ་རམ་ཀ་ར་སྦྱར་བ་ཆུ་སྐོལ་
གྱིས་དབུལ་ལ་དུགས་ཀྱིས་བདུག ཕྱི་རྒྱུད་ཀྱི་ཚྭ་བསྲེག་སྦྱོར་བ་དང་གུར་གུམ་བསྣན་པའི་སེ་འབྲུ་ལྔ་པ་གཉིས་ལྟག་
པ་སྤྲད་ལ་བཏང་། རྗེས་སུ་དོམ་མཁྲིས་ཧོང་ལེན་དུར་བྱིད་ཚ་ལ་རྣམས་ཀྱིས་སྦྱང་བ། དེ་ཡང་ཟུངས་ཞན་ན་ཕྱི་རྒྱུད་
ཀྱི་བཀྲུ་འཇམ་དང་ནི་རུ་ཧ་བར་མ་གཉིས་སྤེལ་མར་བཏང་། ཡང་ན་མཆིན་མཚེར་ཕོ་ལོང་གི་སྐྲན་གྱི་རིགས་གང་
ལའང་སྨུག་པོའི་སྐྲན་གྱི་སྐབས་སུ་བཤད་པའི་སྨན་སྦྱོར་རྣམས་ལས་གང་འཕྲོད་བསྟེན་ན་ཟབ་ཁྱད་ཚེ། ༧ སྣོད་ཀྱི་
མཁྲིས་སྐྲན། ནད་འདི་གསར་པའི་དུས་འབད་པས་བཅོས་དགོས་པས་གར་ནག་ལྔ་པ་དང་༑ གར་ནག་བདུན་པ་
གང་རུང་སེ་འབྲུ་ལྔ་པ་དང་ནང་ནུབ་ལྟག་པ་སྤྲད་ལ་བཏང་། ཡང་གསེར་མདོག་བརྒྱད་པ་དང་བཅུ་གཅིག་རྒྱུད་ཀྱི་
ཏིག་ཏ་བརྒྱད་པ་ཁ་བསྒྱུར་ཅན་གཏོང་། རྗེས་ལ་ཆུ་ལུམས་དང་མཁྲིས་སྦྱོང་གོང་ལེགས་ཀྱིས་དག་པར་སྦྱང་བ་
གནད་ཚེའོ། །༨ རྒྱུ་མའི་མཁྲིས་སྐྲུན་ལ་ཚ་ལ་དོམ་མཁྲིས་ཧོང་ལེན་ཀ་ར་སྦྱར་ལ་བཏང་། ཞུ་མཁན་གྱི་དུགས་ཀྱིས་
བདུག ཡང་ན་གར་ནག་བཅུ་གཅིག་དང་གར་ནག་བཅུ་པ་ཏིག་ཏ་བརྒྱད་པ་ཁ་བསྒྱུར་ཅན་རྣམས་གང་འཕྲོད་
བསྟེན། དེ་རྗེས་མན་ངག་དུར་བྱིད་བཞི་པའི་བཤལ་གྱིས་སྦྱངས། ༩ རླུང་གི་ལྷིང་སྐྲན་ལ་སྒོག་སྐུའི་སྨན་མར་དང་
བུ་རམ་སྦྱར་བ་བཟའ་ཞིང་སླེ་འཇམ་བཏང་། དེ་འོག་ཤིང་ཀུན་ཉེར་གཉིས་པ་ཞོ་དང་མར་ལ་བཅོས་པ་དྲོན་མོར་ལྟོ་
སྟོང་ལ་བསྟེན་རྗེས་གང་བབས་ཀྱི་གསང་རྣམས་སུ་མེ་བཙས་བསྲོ། ཡང་ན་སྒོག་སྐྱའི་བསྡུས་ཁུ་བསྟེན་རྗེས་སུ་ཤིང་
ཀུན་བཅུ་པའི་བཤལ་གྱིས་སྦྱོང་
། ༡༠ མངལ་སྐྲན་ལ་བྱ་བྲ་སོགས་ཀྱིས་དུགས་བྱ། ཕྱི་རྒྱུད་ཟ་བྱེད་ཐུན་གསུམ་རིལ་
བུས་སྐྲན་བཤིག་ལ་མོ་ནད་སྤྱི་བཅོས་སྐབས་ཀྱི་ལྟོ་གཤེར་དང་རྩ་གཤེར་ཚེ་ཆུང་གང་རིགས་ཀྱིས་ཁྲག་རོ་འདོན། ལྕ་
བ་ཏིལ་མར་ལ་བསྐོལ་བའི་ལྡེ་གུ་དང་། ཡང་ན་ཐང་ཤིང་རྩ་བ་སོགས་ཏིལ་མར་བསྐོར་བའི་ལྡེ་གུ་གང་རུང་བསྟེན་
པས་མངལ་སྐྲན་འཇོམས་པར་བྱེད། སྐྲན་ཞིག་ནས་ནད་ཁྲག་འཛག་པ་མི་བཅད་པར་བཅུད་བཞི་སོགས་བསྟེན་
པས་ལུས་ཟུངས་བསྲུང་བ་དང་། རྗེས་ལ་རྩ་བ་ལྔའི་སྨན་མར་བཟའ་ཞིང་ཟས་སྐོམ་དང་སྤྱོད་ལམ་དྲོ་བས་བཅོས་



པར་བྱའོ། །༡༡ ལྒང་པའི་རྡོ་སྐྲན་ལ་རྒྱུད་ཀྱི་ཟེ་ཚྭ་བདུན་པ་ཆང་གིས་དབུལ་ན་རྡེའུ་ཞིག་ནས་ཆུ་ལམ་ནས་འབྱུང་
བར་ངེས་སོ། །༡༢ གློ་བའི་སྐྲན་ལ་ཐོག་མར་ཆུ་ལུམས་བྱ། རྒྱུད་ཀྱི་སྟར་བུ་དྲུག་པ་སྦྲང་དང་སྦྱར་བ་བཏང་། ཡང་
ན་བསེ་རུ་ཉེར་ལྔ་བཏང་། ༡༣ མཁལ་ཚིལ་རྩ་སྐྲན་ལ་དང་པོ་ཆུ་ལུམས་བྱ། དེས་ཟུག་ཆུང་ཞིང་སྙི་བ་དང་བདེ་བར་
སོང་ན་བྱིན་གཞུག་དང་ལོང་རྩ་གཏར། དེས་ཀྱང་ཕན་བསྐྱེད་མེད་ན་བྱ་བྲ་དང་ཧ་བོའི་ལུམས་བྱས་ཏེ་རྣག་ཏུ་
བཀུག་ལ་གནས་གར་ཡོད་སྟེང་དུ་མེས་བསྲེག དེས་ཀྱང་མ་ཁུགས་ན་བྱང་ཆུབ་སེམས་དཔའི་རྩ་སྦྱོང་ཞེས་པས་
སྦྱངས། ༡༤ སྲིན་གྱི་སྐྲན་ལ་རྒྱ་ཚྭ་དོང་གྲ་བྱི་ཏང་ག་ཕུར་ཐལ་བུ་རམ་རིལ་བུས་བཤིག ཕུར་མོང་སོགས་ཀྱིས་བདུག་
ཅིང་ཞིག་དཀའ་ན་རྒྱུད་ཕྱི་མའི་སྒོག་སྐུའི་སྨན་མར་ལ་སྲིན་སྨན་གྱི་ཁ་ཚར་བཏབ་པ་བཟའ་ཞིང་འཇམ་རྩི་བཏང་
བར་བྱ། ༡༥ སྙིང་གི་ཆུ་སྐྲན་ལ་མན་རྒྱུད་བསེ་རུ་བདུན་སྦྱོར་སྦྲང་དང་སྦྱར་ལ་བཏང་། དེས་མ་སྐེམ་ན་དེ་སྟེང་
དངུལ་ཆུ་དང་སྟར་བུ་དབྱི་མོང་ལ་ཆ་འཁར་པོ་བསྣན་པ་རིལ་བུ་བྱས་པ་བཏང་། མདོར་ན་རླུང་སྐྲན་ལ་སྣུམ་འཆོས་
དང་མཁྲིས་སྐྱིན་ལ་ལྟོ་བཤལ་གྱིས་སྦྱང་། ཁྲག་སྐྲན་གཏར་གྱིས་དྲངས་པ་དང༌། རྩ་སྐྲན་རྣག་ཏུ་འགུགས་ཤིང་ཆུ་
ལུམས་བྱ། རྡོ་སྐྲུན་ཐུར་མ་དང་། ལྷན་སྐྲན་སྨན་གྱིས་བཤིག ཆུ་སྐྲན་དང་རྣག་གི་སྐྲན་ལ་གང་བྱུང་གི་གསང་དུ་མས་
དབྱུང་བར་བྱ། ནང་སྐྲན་གྱི་རིགས་སྨན་དང་། བར་སྐྲན་ཐུར་མས་བཤིག་ཅིང་ཕྱི་སྐྲན་མེ་བུམ་དུ་དྲངས་ལ་དམར་
འབྱིན་བྱ་དགོས་སོ། །
ཀོང་སྤྲུལ་ཟིན་ཏིག་ལས། དེ་ལ་ཚ་སྐྲུན་མཁྲིས་རྟགས་ཤས་ཆེ་བ་ལ། གར་ནག་རིགས་བྱེ་རིང་གི་མེ་མཉམ་
ཆེན་མོ་སོགས་དང་། ཨེ་ཝཾནང་གི་སྐྲན་སྨན་རྣམས་འཕྲོད། གྲང་སྐྲན་དེ་ལས་ལྡོག་པ་ལ། ཉང་ལུགས་རྡོ་ཐལ། བཅོ་
ལྔ་དྲག་སྦྱོར་སོགས་དང་། རྒྱུད་ཀྱི་ཅོང་ཞི་འཕྲུལ་ཐལ་ལྷག་པར་ཟབ། ལྷན་སྐྲན་ཟས་མི་ལེན་སྐྱུག་པ་ལ་ཕྱི་རྒྱུད་ཚ་
སྲེག་སྦྱོར་བར་སྟར་བུ་བུངས་ཆེ་ཙམ་བསྣན་པ་ཡུན་རིང་བཏང་བས་བཤིག་རྗེས་ཚ་ལའི་འཕྲུལ་བཤལ་བྱེད། དེ་རྗེས་
ལྷེན་སྣ་ཀྲུམ་ཀྲུམ་གྱི་སྣེ་ནད་པའི་ཚོན་གང་གི་མར་སྣ་ལྷན་གསང་ལ་མེ་གདབ། ཕོ་སྐྲན་སོགས་ཚབས་ཆེ་ན་དེ་འོག་
ཚོན་གང་གི་ས་དང་། དེ་ནས་གཡས་གཡོན་ཏུ་ཚོན་རེ་བཅལ་བ་བཅས་ཁ་གསུམ་དང་། དབུས་ནས་འོག་ཏུ་ཚོན་
གང་གི་ས། གོང་གི་ལྷུན་གསང་བཅས་ལྔ་ཚོམ་དུ་གདབ། སྣོད་ཀྱི་རྒྱུ་མའི་མཁྲིས་སྐྲན་ལ་གསེར་མདོག་བཅུ་གཅིག་
དང་། སྐྲན་སྨན་ལྟག་པ་སྤྲོད་པ་སོགས་བབ་ཡུལ་གྱི་དབྱེ་བས་གཉེན་པོ་འཕྲུལ་ཤེས་དགོས། དཀར་པོ་དྲུག་སྦྱོར་ལ་
མགྲོན་ཐལ་ཆ་མཉམ་དུ་སྦྱར་བ་དང་། བདུད་རྩི་སུམ་སྦྱོར་སྟེང་རྡོ་ཐལ་དང་སྟར་ཁཎ་སྦྱོར་བ་ཀུན་ལ་འཕྲོད་ཅིང་།
རྒྱུ་ལོང་ལ་བབ་ན་སྨན་ཕྱི་མའི་སྟེང་དུག་ཉུང་བོང་དཀར་སྙ་ལོ་བསྣན་ཅིང་ཐར་ནུའི་བཤལ་གྱིས་སྦྱང་། ཚ་གྲང་
གཉིས་ཀྱི་རྗེས་གཅོད་དུ་སྐྲུན་གྱི་ཕྱི་ནས་ཚོན་རེ་ཙམ་གྱི་ཕྱིའི་ཕྱོགས་བཞིར་མེ་གདབ། རིམ་པར་ཆུང་དུ་བཅར་ནས་
84



གང་འོས་གདབ། ཐོག་མ་ནས་སྟེང་དུ་གདབ་ན་འབྱམས་ནས་བཅོས་སུ་མེད་པར་འགྲོ་བས་མི་རུང་། མེ་བཙའ་
གདབ་ལུགས་དེ་ལྦུ་བ་ལའང་མཚུང་སོ། །ཞེས་སོ། །
བརྡ་འགྲོལ།
སྐྲན། ཁ་ཟས་ཀྱི་དྭངས་སྙིགས་གང་རུང་མ་ཞུ་བ་ལས་གྱུར་པའི་ལུས་ཀྱི་ཕྱི་ནང་གང་རུང་དུ་འབྱུང་བའི་དབྱིབས་
གོང་བུར་འདྲིལ་ལ་ངོ་བོ་མཁྲེགས་ཅན་གྱི་ནད་ཀྱི་མིང་ངོ༌། །
འཚེ་བ། གཙོ་བའི་ད་ལྟ་བ་འཚེ་བ་སྟེ། གནོད་པའི་མིང་ཡིན། སྐབས་འདིར་གདོན་གྱིས་གནོད་པ་བྱས་པའི་དོན། །
བསྩལ་བ། སྐབས་འདིར་མཆིན་པའི་ཁྲག་ངན་དང་ཕོ་བའི་བད་ཀན་གཉིས་འདྲེས་ནས་རྙིང་རུལ་དུ་སོང་པའི་བདོ་
རྙིང་ཡིན། །
མཚོན་ཁྲག མཚོན་གྱིས་ལུས་ལ་རྨ་བཟོས་པའི་རྨ་ལམ་ནས་བྱུང་བའི་ཁྲག་ལ་གོ།
རྣག་འཐུམ། སྐྱི་འཕུར་ནང་དུ་རྣག་གསོག་ནས་ཡོད་པའི་དོན་ནོ། །
ཤ་རྫུད། ཤ་རིད་པ་སྟེ་སྲབ་ཅིང་སྐེམ་པར་གྱུར་བའི་དོན།
སྐྲན་གསང་། ལྷན་སྣ་ནས་ཐུར་དུ་ཚོན་དོ་གཞལ་བའི་གནས་སུ་ཕོ་བ་དང་རྒྱུ་མའི་འབྲེལ་མཚམས་ཡིན་པས་གནས་
དེར་ཕོ་བའི་སྐྲན་ནད་ཕལ་ཆེར་འབྱུང་བའི་ཕྱིར་སྐྲན་གསང་ཞེས་འབོད་པའོ། །
སྐྲུན་རྒྱུ་ཆགས་པ། སྐྲན་གྱི་ཕྱི་རོལ་ནས་པགས་པས་གཡོགས་ཏེ་དྲ་རྒྱ་ལྟར་གྱུར་བའི་དོན།
བསམ་གཞིག
༡ སྐྲན་ནད་མི་འབྱུང་བར་སྔོན་འགོག་གི་ཐབས་ཤེས་གང་དང་གང་ཡོད། །
༢ སྲིན་ཅན་གྱི་ཁྱད་པར་མངོན་རྟགས་གང་ཡིན།
༣ སྐྲན་ནད་ཀྱི་རྗེས་གཅོད་དུ་མེ་བཙའ་གདབ་ལུགས་དེ་དག་ཡིད་ལ་རེས་པར་བྱ་དགོས།



སློབ་ཚན་བརྒྱུད་པ། སྐྱ་རྦབ་ཀྱི་ནད་གསོ་བ།
སྐྱ་རྦབ་ཀྱི་ནད་ཅེས་པ་ནི་ཆུ་ནད་ཐོག་མའི་དུས་ཀྱི་ནད་རྟགས་མངོན་ཚུལ་ཞིག་ལ་བལྟོས་ནས་བཏགས་
པའི་མིང་སྟེ། ལུས་ཀྱི་སྟོབས་དང་དྲོད་ཉམས་པར་གྱུར་པ་ལས་ངན་ཁྲག་ཆུ་སེར་རྒྱས་པ་རླུང་གིས་གཏོར་ཏེ་ལུས་
ཀུན་ཏུ་ཁྱབ་ཅིང་བད་ཀན་པགས་ལ་འགྲམས་པ་ལས་རྣམ་པ་སྐྱ་བོ་ཤས་ཆེ་བར་གྱུར་ཅིང་མཁར་བརྒྱུད་རྦབ་རྦབ་
ཐོལ་བྱུང་དུ་སྐྲངས་པའི་ཕྱིར་སྐྱ་རྦབ་ཀྱི་ནད་དུ་བཤད་པ་ཡིན། ངེས་ཚིག་ནི། དྭངས་མ་རང་གནས་སུ་མ་སྨིན་པར་
ལུས་ཁམས་ཡོངས་སུ་ཁྱབ་ནས་པགས་པའི་མདོག་སྐྱ་བོ་ཤས་ཆེ་ལ་མཁར་བརྒྱུད་རྦབ་རྦབ་ཐོལ་ཐོལ་དུ་གཡོ་ཞིང་
རྐྱང་པའི་ཕྱིར་སྐྱ་རྦབ་ཅེས་བྱའོ། །པོད་དམར་ལས། ལུས་ཀྱི་སྟོབས་དང་དྲོད་ཉམས་པས། །པགས་མདོག་སྐྱ་
བོར་གྱུར་པ་དང་། །མཁར་བརྒྱད་རྦབ་རྦབ་སྐྲང་པའི་ཕྱིར། །ཆུ་ནད་སྐྱ་རྦབ་ཅེས་སུ་བཤད། །ཅེས་སོ། །
གཅིག སྐྱ་རྦབ་ནད་ཀྱི་རྒྱུ་རྐྱེན།
རྒྱུ་ནི་བད་ཀན་གྱི་སྐབས་སུ་བཤད་པ་ལྟར་ལ། དེ་དང་ལྷན་ཅིག་པའི་རྐྱེན་འཇུ་དཀའ་བ་དང་ཁེངས་པོ་ལ་
སོགས་པའི་ཟས་དང་། སྤྱོད་ལམ་མི་འཕྲོད་པ་བསྟེན་པས་སྐྱ་རྦབ་ཀྱི་ནད་འདི་བསྐྱེད་པ་ཡིན་ཏེ། རྒྱུད་ལས། མ་ཞུའི་
དྭངས་མ་མཆིན་གནས་ཟུངས་མ་གྱུར། །ངན་ཁྲག་ཆུ་སེར་རྒྱས་པ་རླུང་གིས་གཏོར། །ལུས་ཀུན་ཁྱབ་པས་སྐུ་ཟབ་
དག་ཏུ་གཡོ། །ཞེས་པ་ལྟར། སྐྱ་རྦབ་ཀྱི་ནད་གཡོ་ཞིང་འཕེལ་བ་དེ་ནི་དྭངས་མ་མ་ཞུ་བར་ཟགས་པའི་ནད་དང་
པོར་གསུངས་པ་ཡིན་ནོ། །ཀོང་སྤྲུལ་ཟིན་ཏིག་ལས། དེ་ལ་རྒྱུ་རྐྱེན་ཀྱང་དུས་འདིར་གཟའ་ཀླུ་རྒྱལ་པོ་ཤིན་ཏུ་ཁ་
དར་བས། དེ་དག་གི་སྡོང་ཟླ་ཡོད་པའི་ནད་རིགས་ཐམས་ཅད་བཅོས་དཀའ། དེ་ལ་བད་ཀན་ནི་ཀླུ་གཉན་ས་
བདག་གི་སྡོང་ཟླ་ཅན་ཡིན་ཅིང་། དེ་རྣམས་ཞེ་གནག་ཅིང་གཏིང་ཟབ་པ་ཡིན་པས་དེ་དག་གི་བཅོས་དང་གདོན་
ཁྲོལ་སོགས་གྲུབ་ན་ལེགས་པར་ངེས། ཞེས་སོགས་བསྟན་ཡོད་དོ། །
86



གཉིས། སྐྱ་རྦབ་ནད་ཀྱི་དབྱེ་བ།
དབྱེ་ན་གློ་བ་སྐྱ་རྦབ་དང་། མཆིན་པ་སྐྱ་རྦབ། མཚེར་བ་སྐྱ་རྦབ། ཆུ་སེར་སྐྱ་རྦབ། རླུང་སྐྱ་རྦབ་བཅས་རྣམ་པ་
ལྔ་བསྟན་ནོ། །
གསུམ། སྐྱ་རྦབ་ཀྱི་ནད་རྟགས།
སྤྱི་རྟགས། འཕར་རྩའི་རྒྱུ་བ་བྱིང་ལ་དྲི་ཆུའི་མདོག་སེར་བ་འབྱུང་བ་དང་། ནད་འདི་དང་པོར་མངོན་དུས་ཁོ་
དང་གདོང་པ་མིག་ལྕིབས་དང་། རྐང་པའི་བོལ་དང་ངར་གདོང་སོགས་སྦོས་པོར་གཡོ་ཞིང་སྐྲངས་པ་དང་། དང་ག་
འགགས་ཤིང་འགུལ་ཚེ་རྔམ་པ་འདེགས་པ་དང་། སྙིང་སྨུག་པ། ཁ་ཟས་མི་འཇུ་ཞིང་ལྕེ་དང་མཆུ་རྙིང་སོགས་ཀྱི་
མདངས་འཆོར་བ། ལུས་ཀྱི་སྟོབས་ཆུང་དུ་འགྲོ་བ་དང་ཤིན་ཏུ་ངལ་བ་རྣམས་འབྱུང་ངོ་། །
བྱེ་བྲག་གི་རྟགས།
༡ གློ་བ་སྐུ་ཟབ་ནི་ཁྲག་ཤས་ཆེ་ལ་སྔར་གྱི་སྤྱི་རྟགས་དེ་དག་གི་སྟེང་དུ་གློ་མང་ཞིང་། ལུད་པ་ཁྲག་ཅུང་ཟད་
འདྲེས་པ་སོབ་པོར་ལུ་བ་དང་། ༢ མཆིན་པ་སྐྱ་རྦབ་ནི་མཁྲིས་པ་དང་ལྡན་ཏེ་མིག་སྤྲིན་དང༌། ཤ་མདངས། དྲི་ཆུ་
རྣམས་སེར་པོར་འོང་། ༣མཚེར་པ་སྐྱ་རྦབ་ནི་བད་ཀན་དང་ལྡན་པས་ཁོང་པ་སྦོ་ཞིང་། ལྕེ་དང་མཆུའི་མདོག་སྐྱ་བོ་
འཆར། ༤ ཆུ་སེར་སྐྱ་རྦབ་ནི་ཤ་སྐྱིའི་བར་ཁྱབ་པར་གནས་ཤིང་། པགས་ལ་ཟ་འཕྲུག་བྱེད་ཅིང་། ཆུ་སེར་འགྲམས་
ཆེ་བར་སྐྲངས་པ་དང༌། ༥ རླུང་སྐྱ་རྦབ་ནི་སྙིང་དང་སྲོག་རྩར་གནས་སྟབས་གཉིད་ཆུང་ལ་སྐྲངས་པ་སོབ་པ་དང་
སྐྲངས་པོ་དེ་ཡང་འཕེལ་འགྲིབ་ཆེ་བ་འབྱུང་ངོ༌། །
ཀོང་སྤྲུལ་ཟིན་ཏིག་ལས། ཐོག་མར་སྐུ་རྦབ་ནི། གོང་གསལ་བད་ཀན་གྱི་ནད་རྟགས་གཞིར་བཞག་སྟེང་།
དབུགས་འཚངས། གདོང་སྐུ་ཞིང་ཤ་ལྤགས་ཅུང་རྒྱས་པ་སྟེ། འདི་མ་ཞུ་བས་བསྐྱེད་པས་གྲང་ཤས་ཆེ་ཞེས་གསུངས་
གཡུ་ཐོག་ཤོག་དྲིལ་ལས། སྐྱ་རྦབ་ནད་ལ་རྩ་ཆུ་ཕྱི་ཡུལ་གསུམ། །སྐྱ་རྦབ་རྩ་ནི་ཐུང་ལ་གཏིང་ན་གྱོང་། །
འགྱུ་བ་དཀའ་སླ་ནད་ཡུན་རིང་ཐུང་ཡིན། །ཕལ་ཆེར་མཐུན་ཆ་མ་ཞུ་བ་དང་ཆེ། །སྐྱ་རྦབ་ཆུ་ནི་སྔར་བས་ཚིགས་



མ་འཐུག །སྤྲིས་མ་སྐྱ་བོ་འོལ་བུ་རིས་སུ་འོང་། །སྐྱ་རྦབ་ཕྱི་ཡུལ་ངར་གདོང་མིག་ཕུག་སྐྲངས། །དང་ག་མི་བདེ་སྤྲོ་
ཐུང་ཚིག་པ་ཟ། །ཤས་ཆེར་རླུང་བཅོས་བྱས་ན་ཕན་སྙམ་བྱེད། །མི་ནོར་རྟགས་ལ་ཁ་འདམ་མིད་པ་འཆུས། །དེ་
རྣམས་ཚང་ན་སྐུ་རྦབ་མཚན་ཉིད་ཡིན། །ཞེས་དང་། ཡང་སྐྱ་རྦབ་ནི་ཁ་གདོང་མིག་ལྕིབས་རྐང་བོལ་ངར་གདོང་
གཡོ། །འགུལ་ན་རྔམ་འདེགས་སྙིང་སྤྲུག་དང་ག་འགག་ཅིང་། འོར་ལ་དེ་དང་ཕྱོགས་འདྲ་ལ་ཁྱད་པར་འོག་ལ་གང་
བཅུག་ཡོན་པོར་སྐྲངས་པ་ཡིན། སྐུ་རྦབ་ལ་གློ་མང་ན་གློ་སྐུ་རྦབ། མིག་ཆུ་སེར་ན་མཆིན་པ། ཁོང་སྤོ་ན་མཚེར་པ།
སྐྲངས་འཕེལ་འབྲི་ཆེན་རླུང་སོགས་ཡིན། ཞེས་སོ། །
བཞི། སྐྱ་རྦབ་ནད་ཀྱི་བཅོས་ཐབས།
སྤྱི་བཅོས་ལ། ནད་འདི་དང་པོ་རླུང་གིས་སྣ་ཁྲིད་ནས་ལུས་གཡོ་བར་བྱས་པའི་ཕྱིར་ཐོག་མར་ནད་གཞིལ་
བར་མངར་གསུམ་ཆུ་ཐག་ཆོད་ཅིང་འདྲེས་པར་བསྐོལ་བའི་དྲོན་མོ་དང་། ལུག་ཤ་ལོ་སོང་བའི་ཡིབ་པ་དང༌། ཞུན་
མར་བཟའ་ཞིང་ཆང་འཐུང་བ། བསྐུ་མཉེ་བྱེད་པ་སོགས་ཀྱིས་ཞི་བར་ནུས་ལ་ནད་འདི་འམ་ནས་བཟློག་ཀྱང་སྲིད།
དེས་ཞི་བར་མ་གྱུར་ན་ཕྱི་རྒྱུད་ཀྱི་ཚ་བ་དང་ཆུ་སེར་སེལ་བའི་སྨན་མར་གང་རིགས་མས་བཏང་བྱེད་པའམ་བཟའ་བ་
དང་བྱུག་པ་སོགས་བྱས་ལ་རྗེས་སུ་ཕྱི་རྒྱུད་དྲག་པོའི་རིལ་བུ་རྣོན་པོའི་སྐྱུགས་ཀྱིས་སྦྱང་། སླར་ཡང་གོང་གི་སྣུམ་
འཆོས་བྱས་པའི་རྗེས་ལ་མན་རྒྱུད་བཀྲུ་སྨན་དུར་བྱིད་བདུན་པས་སྦྱང་བ་དང་། དེ་རྗེས་ལྕགས་ཕྱེ་བཅུ་པ་སྦྲང་དང་
སྦྱར་བའི་ལྡེ་གུ་བྱུག་པ། འུ་སུ་བཅུ་གཉིས་པའི་རིལ་བུ་གཏོང་བ་སོགས་རྒྱས་པ་རྒྱུད་ལྟར་བཅོས་པ་དང་། མདོར་ན་
སྨན་ནི་འོལ་ཁ་བསྒྱུར་ཞིང་འཕྲུལ་ཞིང་བཅོས་པ་ཞེས་པ་ལྟར། སེ་འབྲུ་དྭངས་གནས་སྟེང་དུ་འཇམ་འབྲས་བྱི་ཏང་
ག་འུ་སུ་སོགས་བསྣན་པ་དང་། ལྷན་ཐབས་ཀྱི་མན་ངག་དང༌། བྱང་ལུགས་སྐྱ་རྦབ་འཇོམས་པའི་སྨན་སེ་འབྲུ་ཀུན་
བདེ་དང་། དྭ་ལིས་བཅུ་དྲུག ཅུ་གང་བདེ་བྱེད། ཚ་ཤས་ཡོད་སྐབས་འབོལ་སྨན་བདུན་པ་དང་གུར་གུམ་ཆུ་འབེབས་
སོགས་ནད་རྟགས་དང་བསྟུན་པར་རིག་པས་བེད་སྤྱོད་བྱེད། དཔྱད་དུ་ཚིགས་པ་དང་པོ་དང་། བཅུ་གསུམ། བཅོ་
བརྒྱུད་པ་རྣམས་མེ་ཡིས་བསྡམས་ལ་ཟས་སུ་འབྲས་ཐུག་དང་ཟན་དྲོན་ལུག་ཤ་དང་མར་གསར་དར་བ་གསར་པ་
སོགས་ཡང་ཞིང་འཇུ་སླ་བའི་ཟས་རྣམས་བསྟེན་པ་དང་། སྤྱོད་ལམ་ཉིན་གཉིད་དང༌། ཉལ་པོ། རྟ་ལ་ཞོན་པ། རླན་
དང་གྲང་བའི་སར་སྡོད་པ་རྣམས་སྤང་ཞིང་། སྐམ་སའི་གནས་སུ་ལུས་དྲོ་ཞིང་མི་རྔུལ་ཙམ་དུ་བཅག་པས་ཕན་
88



བྱེ་བྲག་གི་བཅོས་ཐབས། ༡ གློ་བའི་སྐྱ་རྦབ་ལ་ཅུ་གང་དྲུག་པ་གཏོང་ཞིང་ཚ་རྟགས་ཆེན་གློ་ཚད་ཀུན་སེལ་
ལམ་ག་བུར་བཅུ་གཅིག་བཏང་ནས་རྩེ་ཆུང་སྒང་རྩེ་དྲུག་འགོ་རྣམས་གཏར། དེས་ཀྱང་མ་ཕན་ན་ཨ་རུ་དྲུག་པའི་
བཤལ་གྱིས་སྦྱང་བ་དང་། གྲོ་ཆང་བསྟེན་ནས་ཚིགས་པ་བཞི་ལྔ་མེ་ཡིས་བསྲེག ༢ མཆིན་པ་སྐྱ་རྦབ་ལ་གུར་གུམ་ལྔ་
པ་ར་ཡི་མར་དང་སྦྱར་བ་དང་། ནིམ་པ་དགུ་པ་བསྐོལ་བའི་ཁུ་བ་སྦྲང་དང་སྦྱར་ལ་བཏང་། དཔྱད་དུ་རྩེ་ཆུང་དང་རུ་
ཐུང་གཏར་བ་དང་། རྗེས་ལ་ཚིགས་པ་བཅུ་གསུམ་པ་དང་དགུ་པ་མེ་ཡིས་བསྲེག དེ་འོག་ལུག་རུ་བརྒྱད་པའི་རིལ་བུ་
བསྟེན་ཞིང་བབས་ཆེ་བ་རྣམས་ལ་ཆུ་སེར་འོག་སྒོ་སོགས་སུ་ཐུར་མས་གསེང་ངོ་། །༣ མཆེར་པ་སྐྱ་རྦབ་ལ་ལྕགས་
ཕྱེ་བཅུ་པ་དང་དྭ་ལིས་བདུན་པ་ལྟག་པ་སྤྱད་པ་དང་། ཁ་ཟས་དྲོ་བཅུད་ཅན་གྱི་རིགས་བསྟེན་པ་དང་། ཚིགས་པ་
བཅུ་གཅིག་པ་དང་བཅུ་གཉིས་པ་མེ་ཡིས་བསྲེག ༤ ཆུ་སེར་སྐྱ་རྦབ་ལ་སྤོས་དཀར་ལྔ་པ་སྦྲང་དང་སྦྱར་བ་དང་།
གོང་གི་ལྕགས་ཕྱེ་བཅུ་པ་ལྟག་པ་སྤྲད་ནས་གཏོང་། ནད་སྟོབས་ཅན་ལ་ཨ་རུ་ལྔ་པའི་བཤལ་གྱིས་སྦྱང་། རྗེས་ལ་
ཚིགས་པ་དང་པོ་དང་བཅུ་གསུམ་པ། བཅོ་བརྒྱད་པ་སྟེ་ཆུ་གསང་རྣམ་གསུམ་མེ་ཡིས་བསྡམ། ༥ སྐྱ་རྦབ་རླུང་ལས་
གྱུར་པ་ལ་ཤིང་ཀུན་བརྒྱད་པ་བསྟེན་ཞིང་། སྒོག་སྐྱ་རྩ་བའི་སྨན་མར་དང་སྣུམ་འཆོས་བྱས། རུས་པ་སྣ་ཚོགས་ཀྱི་ཁུ་
བ་ལ་སྒ་པི་ཤིང་ཚ་ལ་ལ་ཕུད་བཅས་ཀྱི་སྤྱོད་བྲན་ནས་བཏུང་བ་དང་། ལུག་ཤ་དང་རྐྱང་ཤ་སོགས་དང་། ཆང་གི་
བཏུང་བ་བསྟེན་ཞིང་། ཚིགས་པ་དྲུག་པ་དང་བདུན་པ་མེ་ཡིས་བསྲེག ༦ མཁྲིས་པ་སྐྱ་རྦབ་ལ་ཏིག་ཏའི་སྨན་མར་
བསྟེན་ཞིང་ནད་མཇུག་བཤལ་གྱིས་སྦྱང་བ་དང་། ༧ བད་རླུང་སྐྱ་རྦབ་ལ། ལྕགས་ཕྱེ་བཅོ་བརྒྱད་དང་། རྩ་བ་ལྔའི་
སྨན་མར། འཇམ་རྩི་དང༌། སྣུམ་འཆོས་ཆང་གསར་རྣམས་བསྟེན། དེ་ལྟར་གོང་གསལ་གྱི་སྐྱ་རྦབ་རིགས་ལྔ་པོ་དེ་ལ་
ཟུར་མཁར་བའི་ཁྱད་ཆོས་ཟངས་ཐལ་གྱི་སྦྱོར་བ་ཁ་བསྒྱུར་ཅན་སོགས་སྦྱོར་བ་གང་ཟབ་རྣམས་ཀྱིས་སྐྱ་རྦབ་ལེགས་
པར་བཅོས་ནས་ནད་རྗེས་གཞན་དུ་མི་འཁྱོག་པར་བྱེད་པ་གལ་ཆེ་བས་ན་གཡུ་ཐོག་ཆེན་པོས་སྐྱ་རྦབ་གཅོང་གི་ཕོ་
བྲང་ཡིན་པས་བཅོས། །གསུངས་པ་ལྟར་སྐྱ་རྦབ་རྙིང་པ་འོར་དུ་སོང་བ་དེའི་ཕྱིར་ཆུར་གྱུར་པ་དང་། འོར་ནད་རྙིང་
པ་ནང་དུ་བབས་པ་ནི་དམུ་ཆུར་གྱུར་པ་ཡིན་པས་འོར་དང་སྐྱ་རྦབ་གང་ཡང་མ་ཐུབ་པར་རྙིངས་ནས་ནང་དུ་བབས་
ཚེ་དམུ་ཆུའི་བཅོས་བྱ་དགོས་པ་ཡིན་ནོ། །
ཀོང་སྤྲུལ་ཟིན་ཏིག་ལས། སྨན་སྤྱི་དང་ཁྱད་པར་གསང་སྨན་རྣམས་ངོས་འཛིན་མ་འཁྲུལ་བའི་དུས་བཏུས་
ལོ་རེ་བཞིན་གསར་དུ་བརྗེ་བ་སོགས་བྱུང་ན་ཕན་པ་ཆེ་བར་ངེས་ཀྱང་། སྲད་རིགས་གང་བྱུང་དུས་ནམ་བདེར་
འཐུས་པའི་སྨན་སྦྱོར་ལོ་གྲངས་ལོན་པ་བཏང་བ་སོགས་ལ་བརྟེན། ནད་འདི་ལ་ཐུག་ནས་སྨན་པ་རྣམས་རེ་བ་ཟད་
པ་ལྟ་བུ་བྱེད་པར་སྣང་ཡང་ནད་པ་ལ་སྙིང་རྗེའི་ཀུན་ནས་བསླངས། རང་ཉིད་དཀའ་ཚེགས་ལ་མི་ལྟོས་པར་ལག་



ལེན་བརྩོན་འགྲུས་བྱེད་པ་བྱུང་ན་འཚོ་བ་གསུམ་ཟད་པ་མ་གཏོགས་པ་ཕལ་ཆེར་ལ་ཕན་ཐོགས་པར་མ་ཟད། རང་
གིརྒྱུད་ལ་བསོད་ནམས་རླབས་ཆེན་བསྐྱེད་པར་འགྱུར་བས་འབད་རྩོལ་སྙིང་ནས་བསྐྱེད་པ་གཅེས་སོ། །དེ་ལ་ཐོག་
མར་སྐྱ་རྦབ་ནི། གོང་གསལ་བད་ཀན་གྱི་ནད་རྟགས་གཞིར་བཞག་ཐོག དབུགས་འཚངས། གདོང་སྐྱ་ཞིང་ཤ་
ལྤགས་ཅུང་རྒྱས་པ་སྟེ། འདི་མ་ཞུ་བས་བསྐྱེད་པའི་གྲང་ཤས་ཆེ་བས། ནང་སྨན་ལྕགས་ཕྱེ་བཅོ་ལྔ། བདེ་བྱེད་སྙོམས་
ལྡན། སེ་འབྲུའི་སྦྱོར་བ་རྣམས་བཏང་། ཉིན་གུང་སྨན། མཁལ་རྐེད་མན་ཆད་སྐྲངས་ཤིང་ན་བ་ལ་སེ་འབྲུ་ཉི་དཀྱིལ་
ད་ལི་བསྡེབས་པ། བདེ་བྱེད་ཀུན་ཕན། ཆབ་རྟགས་ཅུང་སེར་བ་ལ། གླང་ཆེན་གང་གཱ་ཆུ་སྒྱུར། སེ་འབྲུ་ཉི་དགའ།
འབོལ་སྨན་བདུན་པ། གུར་གུམ་ཆུ་འབེབས་སོགས་བཏང་། ནུབ་སྨན་ད་ལི་བཅུ་དྲུག་སོགས་རྒྱུད་ཀྱི་ད་ལིའི་སྦྱོར་
བའི་རིགས་ལེགས་ཤིང་། གློ་ལུས་རྐྱེན་ནས་བྱུང་བའི་རིགས་ལ་ཨ་གར་བཅོ་ལྔ་དང་སོ་ལ། ཅུ་གང་ཉེར་ལྔ་སོགས་
འཕྲོད། བདུད་རྩི་སུམ་སྦྱོར་སྟེང་སྐྱུ་རུ་ར། འུ་སུ། ད་ལིས། ལྕམ་འབྲུ། ག་དུར་བསྣན་པའི་བདུད་རྩི་བརྒྱད་སྦྱོར་
གཞན་གནོད་མེད་ཅིང་ཡུན་དུ་བསྟེན་ན་ཤིན་ཏུ་བསྔགས། སྐྱ་རེངས་གསར་པ་ལས་ཀྱང༌། ལུས་སྟོབས་གསོ་བ་
དང༌། སྐྱ་རྦབ་འཇོམས་པའི་སྨན་སེ་འབྲུ་ཀུན་བདེ་དང་། ད་ལི་བཅུ་དྲུག ཅུ་གང་བདེ་བྱེད། ཡང་ན་དྲི་ཆུ་སེར་ཞིང་
ཚ་ཤས་ཡོད་པར་འབོལ་སྨན་བདུན་པ་དང་། གུར་གུམ་ཆུ་འབེབས་གཏོང་བ། གློ་བའིརྐྱེན་ལས་བྱུང་བའི་སྐུ་རྦབ་ཀྱི་
རིགས་ལ། ཨ་གར་བཅོ་ལྔ་དང་། ཨ་གར་སོ་ལྔ། ཅུ་གང་ཉེར་ལྔ་གཏོང་བ། སྙིང་གི་རྐྱེན་ལས་བྱུང་བའི་སྐྱ་རྦབ་ལ་ཨ་
བརྒྱད་ཆུ་བསྒྱུར་དང་། ཨ་གར་བཅོ་ལྔ་གཏོང་བ། མཁལ་མའི་རྐྱེན་ལས་བྱུང་བའི་སྐྱ་རྦབ་ལ་ཨ་རུ་བཅུ་པ་དང་། སུག་
སྨེལ་བཅུ་པ་གཏོང་བ་སོགས་གང་ལ་དེ་འཚམ་གྱིས་བཏང་ཆོག་པ་དང་། གཞན་ཡང་བདུད་རྩི་སུམ་སྦྱོར་གྱི་སྟེང་དུ་
སྐྱུར་རུ་ར་དང་། འུ་སུ། ད་ལིས། ལྕམ་འབྲུ། ལི་ག་དུར་བཅས་བསྣན་པའི་བདུད་རྩི་བརྒྱད་སྦྱོར་འདི་ཡུན་དུ་བསྟེན་
ན་ཤིན་ཏུ་ཕན་ཆེ་ཞིང་། ནད་གཞན་ལ་ཡང་གནོད་ཀྱི་མེད་པ་རེད། །ཅེས་གསུངས་པ་སོགས་སོ། །
9)



བརྡ་འགྲོལ།
མཁར་བརྒྱུད། —ཆུ་ཡི་མཁར་བརྒྱད་དེ། བོལ་གོང་དང་། ངར་གདོང་། ཆུ་སོ། བཅུ་དྲུག་མདོ། ཕོ་བ། བྲང་ཞོལ། ཁ
གདོང༌། མིག་ལྕིབས་བཅས་བརྒྱད་ཀྱི་བསྡུས་མིང་ངོ༌། །
སྙིགས་དུས། ཚེ་དང་བསོད་ནམས་སོགས་ཀྱི་དྭངས་མ་རིམ་གྱིས་ཟད་དེ་ངན་སྙིགས་སུ་ལྷག་པའི་དུས་མཐའ་
ལའོ། །
གཟའ། —རཱ་ཧུ་ལ་སྟེ་གཟའ་གྲིབ་ཀྱི་ནད་གཏོང་མཁན་གདོན་འདྲེའི་བྱེ་བྲག་པ་ཞིག་ཡིན།
གླུ། --སྡེ་བརྒྱད་ཀྱི་ཡ་གྱལ་ཆུ་མིག་དང་རྒྱ་མཚོ། ནེའུ་གསིང་སོགས་ལ་གནས་འཆའ་བའི་ལུས་དབྱིབས་ཕལ་ཆེར་
སྦལ་སྦྲུལ་ཉ་ལྕོང་ལྟ་བུའི་དུད་འགྲོ་རིགས་སྟེ། ནད་གཏོང་མཁན་གྱི་ནད་བདག་གདོན་ལ་གོ་བ་ཡིན།
རྒྱལ་པོ། སྐབས་འདིར་རྒྱལ་འགོང་ངམ་དམ་སྲིའི་རིགས་སྟེ་བླ་མ་སྨོན་ལམ་ལོག་པ་དང་བཙུན་པ་སྡོམ་ཉམས་
འདྲེར་སྐྱེས་པའི་རིགས་ལྟ་བུ་ལ་གོ ། །
སྙིང་སྤྲུག– སྙིང་མི་བདེ་བའི་རྣམ་པ་ཞིག་སྟེ་སྙིང་དྲག་ཏུ་གཡོ་བའམ་སྤྲུག་སྤྲུག་བྱེད་པ་ལ་གོ །
གདོན་ཁྲོལ། —ནད་བདག་གདོན་རིགས་བཙོན་དུ་བཟུང་ཡོད་པ་སྟེ་དམ་དུ་བཅིངས་ཡོད་པ་དེ་ཆིངས་ཐག་དང་
མདུད་པ་ལས་སོ་སོ་ཁྲོལ་ཞིག་ཅེས་བསྐུལ་བ་ཡིན།
བསམ་གཞིག
༡ སྐྱ་རྦབ་ནད་ཀྱི་ངོ་བོ་དང་རྟགས་རྣམས་ཡིད་ལ་ངེས་དགོས།
༢ སྐུ་རྦབ་ནད་དུས་ཐོག་ཏུ་སྨན་བཅོས་མ་འཁེལ་བར་སྙིང་ན་ངོ་བོ་གང་ལ་འགྱུར་བ་ཡིན།
༣ སྐྱ་རྦབ་ནད་ཀྱི་རྒྱུན་བཀོལ་སྨན་གང་དང་གང་ཡིན། །
91



སློབ་ཚན་དགུ་པ། འོར་ནད་གསོ་བ།
འོར་ནད་ཅེས་པ་ནི་ནད་རྟགས་མངོན་ཚུལ་དཔེ་མཚུངས་ཀྱི་བརྡ་སྦྱར་བའི་མིང་སྟེ། གོང་གསལ་སྐྱ་རྦབ་ཀྱི་
ནད་རྙིང་པར་གྱུར་པ་ལས་ཆུ་སེར་ཤ་པགས་བར་དུ་ཁྱབ་ལ་ཆེར་སྨིན་ཏེ་རྫིང་ཆུ་འོལ་ཀར་དྲངས་པ་ལྟར་འོག་ཏུ་
གང་བཅུག་པའི་སར་ཆུ་སེར་ཐུར་དུ་འབེབས་སླ་ཞིང་ཡོན་པོར་སྐྲངས་པས་ན་འོར་དུ་ལྟུང་བའམ་འོར་ནད་ཅེས་
བཤད་པ་ཡིན་ལ་དེར་རྒྱུ་རྐྱེན་དབྱེ་བ་རྟགས་བཅོས་རྣམས་སུ་བསྟན་ཡོད།
གཅིག འོར་ནད་ཀྱི་རྒྱུ་རྐྱེན།
རྒྱུ་ནི་ནད་བད་ཀན་སྐབས་བཤད་པ་ལྟར་དང་། དེ་བསྐྱེད་པར་བྱེད་པའི་རྐྱེན་རྣམ་པ་གསུམ་སྟེ། ཟས་
བསྐྱེད་དང་། དུས་ཀྱིས་བསྐྱེད་པ། རྐྱེན་བསྐྱེད་གསུམ་ལས། (༡) ཟས་ཀྱིས་བསྐྱེད་པ་ནི། ཁ་ཟས་མ་ཞུ་བར་
དྭངས་སྙིགས་འདྲེས་པ་མཆིན་གནས་ཟུངས་སུ་མ་སྨིན་པར་ཁྲག་ངན་འཕེལ་ཞིང་རྒྱས་པ་དེ་ཉིད་ཤ་པགས་ལ་བྱེར་
བས་ཆུ་སེར་དེ་འོར་དུ་ལྷུང་སྟེ་གཡོ་བར་གྱུར་རོ། །(༢) དུས་ཀྱིས་བསྐྱེད་པ་ནི། གོང་གསལ་གྱི་སྐྱ་རྦབ་མ་བཅོས་
པར་དུས་ལས་འདས་ཏེ་རྙིང་པར་གྱུར་པ་ལས་བྱུང་བ་ཡིན་ནོ། །(༣) རྐྱེན་གྱིས་བསྐྱེད་པ་ནི། ནད་ཀུན་བཅོས་
ཉེས་པ་ལས་བསྐྱེད་པའམ་ཡང་ན་ནད་འཁྲུགས་པར་གྱུར་པ་ལས་འབྱུང་བ་ཡིན་ནོ། །།
གཉིས། འོར་ནད་ཀྱི་དབྱེ་བ།
རླུང་འོར་དང་། མཁྲིས་འོར། ཁྲག་འོར། བད་ཀན་གྱི་འོར། བསྣད་པའི་འོར། དུག་ལས་བྱུང་བའི་འོར་དང་
རྣམ་པ་དྲུག་ཡོད་དོ། །



གསུམ། འོར་ནད་ཀྱི་རྟགས།
སྤྱི་རྟགས། རྩོ་རྣམས་ཚ་ཞིང་འཁྱུག་ལ་ལུས་དང་ཡན་ལག་ངལ་ཞིང་སྐྱིད་ལུག་པ་དང་མེ་དྲོད་ཆུང་ཞིང་ཁ་
ཟས་མི་འཇུ་བ། དང་ག་འགགས་པ། ལུས་ཀུན་གཡོ་སྐྲངས་བྱེད་པ་འབྱུང་བ་དང་། ཁྱད་པར་གདོང་དང་། རྐང་
བོལ། བྲང་དང་། གསུས་པ། ཆུ་སོ་རྣམས་སྐྲངས་ཤིང་། ཤ་དང་པགས་པའི་བར་རྣམས་ཆུ་སེར་གྱིས་ཁེངས་ནས་
འོག་ཏུ་གང་བཅུག་པ་དེ་ཕྱོགས་ཡོན་པོར་སྐྲངས་པ་ཡིན་ནོ། ། །
བྱེ་བྲག་གི་རྟགས་ལས། ༡ རླུང་འོར་ནི། ལུས་འདར་ཞིང་བརྩེ་བ་དང་སྐྲངས་པ། པགས་པ་རྩུབ་ཅིང་སོབ་ལ་
སྐྲངས་པ་དེའང་ཉིན་ཆེ་བར་འགྲོ་ཞིང་མཚན་མོར་ཆུང་བར་འགྲོ་བ་ཡིན།
༢ མཁྲིས་པའི་འོར་ནི། རྡུལ་མང་དུ་འབྱུང་ལ་སྐོམ་དད་ཆེ་བ་དང་འཁྲུ་ཞིང་སྐྲངས་མྱུར་བ། མིག་དང་ཆུ་
མདོག་པགས་པ་རྣམས་སེར་ལ་དྲོས་པའི་ཚེ་ན་ཆུ་སེར་སྐྱེད་པ་ཡིན། །
༣ ཁྲག་འོར་ནི། རྩ་རྣམས་འཁྱུག་ཅིང་གཟེར་ལ་མིག་དང་ཆུ་མདོག་དམར་བ་འབྱུང་།
༤ བད་ཀན་གྱི་འོར་ནི། ལུས་པོ་གྲང་ཞིང་གྲང་ཚེ་མི་བདེ་བ་དང་། སྐྲངས་པ་དེའང་ཉིན་པར་ཚེ་ལ་མཚན་
མོར་ཆུང་བ་ཡིན། །
༥ བསྣད་འོར་ནི། གང་དུ་བསྣད་པའི་ཤུལ་ལམ་དེ་ནས་ཆུ་སེར་གཡོས་ཏེ་ཚ་ལ་ཁ་དོག་དམར་པོ་འབྱུང༌།
༦ དུག་གི་འོར་ནི། དུག་གང་ཞིག་ལ་རེག་པའམ་ཁོང་དུ་སོང་བས་བསྐྱེད་པ་ཡིན་ན་འོག་ནས་འབྱུང་བ་
ལྟར་དུག་གི་རྟགས་དང་ལྡན་པ་ལས་ཤེས་དགོས་སོ། །གསོ་རིག་སྙིང་བསྡུས་སྐུ་རེངས་གསར་པ་ལས། རྩ་རྒྱུད་
ཐམས་ཅད་ལ་ཚ་འཁྱུག་རྒྱུག་པ་དང་། ལུས་ཁམས་ལྕི་བ། ཟས་མི་འཇུ་བ། དང་ག་འགགས་པ། ལུས་ཁམས་ཡོངས་
རྫོགས་སྦོས་སྐྲང་ཆགས་པ། ལྷག་པར་གདོང་དང་། བྲང་གཞུང་། གསུས་པ། ཆུ་སོ། རྐང་བོལ་བཅས་སྐྲངས་པ། ཤ་
པགས་བར་ཆུ་སེར་གྱིས་ཁེངས་ནས་གཞོགས་གང་དུ་ཕབ་རུང་དེའི་ངོས་སུ་སྐྲངས་ཡོང་བ་སོགས་ཀྱི་མངོན་ཚུལ་
ཡོད་པ་རེད། ཅེས་དང་། སྨན་བསྡུས་ཨེ་ལས། འོར་གྱི་ནད་ལ་རྩ་ཆུ་ཕྱི་ཡུལ་གསུམ། །འོར་རྩ་འགྱུ་བ་དཀའ་ཞིང་
དུམ་ཆད་བྱེད། །གཏིང་ནས་འགྱུ་བ་དཀའ་དང་མི་དཀའ་ནི། །སྨིན་དང་མ་སྨིན་གཉིས་སུ་ཤེས་པར་བྱ། །འོར་
ཆུ་སྣ་ཚོགས་དོན་སྣོད་གང་བབ་ཆུ། །བརྟགས་ན་ཅུང་ཞིག་ཁྲ་བོ་ལང་ལོང་ཡོད། །རིམས་དང་རྒྱས་ཚད་བཞིན་དུ་
དམར་བའང་ཡོད། །ཟས་ཀྱིས་འདྲེན་བཞིན་འོག་ཏུ་ ཚིགས་མ་ཆགས། །འོར་གྱི་ཕྱི་ཡུལ་སྔོན་ནས་མིག་ཕུག་
03



སྐྲངས། །ཁ་སོ་མགུལ་ལ་མགོ་ སྤུ་བཙུགས་པ་འདྲ། །གཉིད་དང་དང་ག་ཉིད་ལ་རེས་འཇོག་བྱེད། །མི་ནོར་
རྟགས་སུ་མིག་རྩ་ཁྲ་བོ་འགྲོ ། དེ་རྣམས་ཚང་ན་འོར་དུ་གསལ་བ་ཡིན། ཞེས་སོ། །
བཞི། འོར་ནད་ཀྱི་བཅོས་ཐབས།
སྤྱི་བཅོས་ལ། འོར་ནད་གསར་པའི་དུས་སུ་ལྟོ་སྨྱུང་བར་བྱས་ལ་ཕོ་བའི་མེ་གསོ་བའི་ཕྱིར་འཇུ་སླ་བ་རྣམས་
བསྟེན་ནས་བོང་དཀར་ལྔ་ཐང་བཏང་ཞིང་། ཚ་གྲང་སྐབས་དང་བསྟུན་ནས་སེ་འབྲུ་ལྔ་པར་ས་དང་གུར་གུམ་གང་
རིགས་བསྣན་ཏེ་ཕོ་བའི་མེ་དྲོད་བསྲུང་བ་དང་། འབྲས་གསུམ་གྱི་ཐང་སྔོན་དུ་འགྲོ་བ་བྱས་ནས་ཧོང་ལེན་ལྔ་པ་
ལྕགས་སྣོད་དུ་བསྐོལ་བའི་ཁུ་བར་སྤོས་དཀར་དང་སྦྲང་རྩི་སྦྱར་བའི་ཁྲུས་ཀྱིས་སྦྱང་ལ་དེ་རྗེས་སྤོས་དཀར་ལྔ་པའི་
ཐང་གིས་བསྡུས་ཏེ་སླེ་ཏྲེས་ལྔ་སྦྱོར་གྱི་ལྡེ་གུ་བཏང་ནས་འོར་ནད་འཇོམས་པར་བྱེད་དོ། །དེ་ཡང་སྐྱ་རྦབ་དང་
མཚུངས་པའི་སྨན་བཅོས་བྱས་ཆོག་ལ། ལྷག་པར་བདེ་བྱེད་ཆུ་བསྒྱུར་ཆེ་འབྲིང་ཆུང་གསུམ་སོགས་ཚང་མར་སྐྱུ་རུ་
རའི་ཐང་གིས་རྟ་བྱས་ནས་གཏོང་བ་གནད་དུ་ཆེ་ཞིང་། ཁྱད་པར་གྲང་འོར་གྱི་རིགས་ལ་བ་ཡི་རྣམ་ལྔའི་མར་སྦྱར་
ནས་བཟའ་དང་བྱུག་པ་བྱ་ཞིང་འཇམ་རྩི་བཏང་། ཚ་འོར་ལ་བཟང་དྲུག་སྟེང་དུ་སེ་འབྲུ། འགྲོན་ཐལ། བྲག་ཞུན།
སོ་མ་ར་ཛ་བཅས་སྦྱར་བ་དང་། གུར་གུམ་བདུན་པ་ལྟག་སྤྲད་ཀྱང་བཏང་ན་ལེགས། ནད་རྗེས་མ་དག་ན་དམུ་ཆུའི་
སྐབས་ལྟར་སྦྱང་ཞིང་། འོར་ནད་བྱུག་སྨན་སྦྱར་བས་བསྐུ་བྱུག་བྱའོ། །
བྱེ་བྲག་གི་བཅོས་ཐབས།
༡ རླུང་འོར་ལ་གོང་གསལ་གྲང་འོར་བཞིན་དུ་གསོ་བ་དང་། ཁ་རུ་ཚྭ་དང་ཞུན་མར་དང་སྒ་སྦྱར་བའི་བྱུག་
པ་བྱ
༢ མཁྲིས་འོར་ལ་དན་ད་བཅུ་དྲུག་གི་བཤལ་གྱིས་སྦྱང་རྗེས་ཆུ་གང་བཅུ་གསུམ་ཀ་ར་དང་སྦྱར་བ་བཏང་
བས་མཁྲིས་འོར་སྐེམ་པར་བྱེད།
༣ ཁྲག་འོར་ལ་གོང་ལྟར་སྦྱང་བའི་རྗེས་སུ་ག་བུར་ཉེར་ལྔ་ལ་གཟེ་མ། ལྕམ་པ། སྡིག་སྲིན། སླེ་ཏྲེས། སྐྱེར་
ཤུན་སོགས་ཀྱིས་ཁ་བསྒྱུར་ཏེ་སེང་ལྡེང་ཁུ་བས་དབུལ་དུ་གཞུག་པ་དང་། དོན་སྣོད་གང་བབས་ཀྱི་དམིགས་རྣམས་
སུ་རྩ་ཁ་ཕྱེ་ཙམ་གཏར།
༤ བད་ཀན་གྲང་འོར་ལ་གོང་གི་དན་ད་བཅུ་དྲུག་པ་ལས་མཁྲིས་སྨན་གསུམ་འཕྲི་ཤུལ་ན་ལེ་ཤམ་བསྣན་
94



པས་སྦྱང་རྗེས་ཕྱི་རྒྱུད་ཐལ་སྨན་རྒྱུ་རྣོན་པོས་སྐེམ་པར་བྱེད།
༥ དུག་འོར་ལ་སྤྱི་བཅོས་སྟེང་དུ་གཤམ་ནས་འབྱུང་བའི་དུག་བཅོས་ལྟར་བྱས་ནས་གསོ་བ་སྦྱར་རོ། །
ཀོང་སྤྲུལ་ཟིན་ཏིག་ལས། སྔ་མ་ལས་སྐྲངས་ཅུང་ཟད་ཆེ་ཞིང་གཞོག་འོག་ཏུ་གང་བསྟན་ལ་སྐྲངས་བྱོ་བླུགས་
བྱེད་ཚེ་འོར་ཡིན། ཚ་གྲང་དང་བསྟུན་ནས་བཅོས་གང་མཚམས་བྱ། བདེ་བྱེད་ཆེ་འབྲིང་ཆུང་གསུམ་སོགས་ཆུ་སྒྱུར་
རིགས་གོང་ལས་ཆ་བསྐྱེད་དེ་བཏང་ལུགས་རིགས་པས་འཕྲུལ། ཐམས་ཅད་སྐྱུ་རུ་རའི་ཐང་གིས་འཕུལ། འདི་
སྐབས་རིན་ཆེན་རིལ་བུ་བཏང་ན་ལྡོག་པའང་སྲིད། མན་ངག་རིན་ཆེན་འབྱུང་གནས་ལས། འོར་ནད་ལ་ནི་མ་ནུ་
བཞི་ཐང་ངམ། ཡང་ན་ཏིག་ཏ་ཧོང་ལེན་འབྲས་བུ་གསུམ། །བ་ཤ་ཀ་རྣམས་བསྐོལ་ཐང་ལན་འགའ་གཏོང་། །དེ་
ཡིས་ཁྲག་ངན་རྩོད་ནས་འབྱིན་པར་བྱེད། །དཔྱད་དུ་རུ་ཐུང་སྣོད་ཀ་རྩེ་ཆུང་དང་། །ལོང་རྩ་ལ་སོགས་གར་བབས་
རྩ་ལ་གཏར། །དེ་རྗེས་སེ་འབྲུ་བཞི་སྟེང་འུ་སུ་དང་། །གུར་གུམ་སྤོས་དཀར་དང་ནི་སྡིག་སྲིན་དང་། །ལྕམ་པ་ཀ་
ར་སྦྱར་བ་ཡང་ཡང་གཏོང་། །ཕྱི་རྐྱངས་ཅུང་ཟད་ཆུང་ལ་གློ་ཡང་ཉུང་། །པགས་གཡའ་དབུགས་ཐུང་སྐབས་སུ་
མགོ་བོ་ན། །མིག་སྤྲིན་ཅུང་སེར་དུས་སུ་སྦྱང་བ་གཅེས། །འཁྲུ་སྨན་ཐར་ནུ་དུར་བྱིད་ཆ་གཅིག་ལ། །དེ་ཡི་ཕྱེད་
དང་མཉམ་པའི་ཁ་ཚར་སྨན། །སྡིག་སྲིན་བྱང་པ་སྦལ་རྒྱབ་ཐོད་ལེ་ཀོར་(ཧ་ཤིག)། །རྒྱ་ཚ་གངས་ཐིགས་དང་ནི་
བཟང་དྲུག་སྦྱར། །ཆུ་ཡིས་ཕུལ་བཏང་ལྕག་ཏུ་བསྐོལ་གྲང་གཏོང༌། །སྐེམ་པའི་སྦྱོར་བ་དམུ་ཆུའི་ནད་ལྟར་
བྱེད། །ཅེས་སོགས་བསྟན་ཡོད་དོ།
བརྡ་འགྲོལ།
འོར། —འོར་ནི་ཆུ་སེར་གནས་གཅིག་ཏུ་ལྷུང་ཞིང་འདུས་པའི་དོན་ཡིན་ནོ། །
འོར་ནད། ཁ་ཟས་མ་ཞུ་བར་དྭངས་སྙིགས་འདྲེས་པ་དྭངས་མ་རྒྱུ་བའི་ལམ་དུ་འགྲིམས་ཏེ་མཆིན་པའི་གནས་
སུ་སོང་བས། དེར་ཟུངས་ཁྲག་ཚུལ་བཞིན་སྨིན་མ་ཐུབ་པར་ཁྲག་ངན་ཆུ་སེར་ཤ་པགས་བར་དུ་རྒྱས་པ་རྫིང་
ཆུ་འོལ་ཀར་དྲངས་པ་ལྟར་གཡོ་ཞིང་ཁྱབ་པའམ་ཐུར་དུ་བབས་པས་འོར་ནད་ཅེས་བརྗོད་དོ། །
རྐང་བོལ། – རྐང་པའི་མཐེ་བོང་ནས་ལོང་ཚིགས་བར་གྱི་སྟེང་གི་ཆ་ཤས་ཀྱི་མིང་།
ཆུ་སོ། -ལུས་ཀྱི་དྲི་ཆུ་འབབ་པའི་ལམ་སྟེ་མཚན་མའི་མིང་།
95



འོར་སྒོ། – འོར་ནི་གོང་ལྟར་ཆུ་སེར་གནས་གཅིག་ཏུ་ལྷུང་ཞིང་འདུས་པའི་དོན་ཡིན་ཞིང་། དེའི་སྒོ་ལྟ་བུ་ཚིགས་
པ་བཅུ་དྲུག་པའི་མདོ་དང༌། རྐང་པའི་མཛུབ་མོའི་བར། སྐེ་འོག་ཚོན་གང་གི་ས་བཅས་སུ་ཐུར་མ་བརྡེག་
ནས་ཆུ་སེར་ཕྱིར་དྲངས་རྒྱུ་ཡོད་པས་གནས་དེ་དག་ལ་འོར་སྒོ་ཞེས་བྱའོ། །
བསམ་གཞིག
༡ འོར་ནད་ཀྱི་ངོ་བོ་དང་ནད་རྟགས་རྣམས་ངེས་དགོས།
༢ བདེ་བྱེད་ཆུ་བསྒྱུར་གྱི་ལག་ལེན་ལ་མཁས་པར་བྱ་དགོས།
༣ འོར་ནད་ལ་ཆུ་སྦྱོང་དངོས་ཀྱི་ལག་ལེན་སྦྱར་དགོས་སམ།
96



སློབ་ཚན་བཅུ་པ། དམུ་ཆུའི་ནད་གསོ་བ།
དམུ་ཆུའི་ནད་ཅེས་པ་འདི་ནི་ནད་གཏོང་མཁན་གྱི་མིང་ནད་རང་གི་ངོ་བོ་ལ་བཏགས་པའི་བསྡུས་མིང་སྟེ།
སྔོན་རབས་གཏམ་རྒྱུད་དང་སྦྱར་ནས་ནད་བདག་དམུ་ཡིས་བཏབ་པའི་ནད་དུ་གྲགས་པ་ཡིན་ལ། ནད་ཀྱི་ངོ་བོ་
འོར་རྙིངས་ནས་དོན་སྣོད་རང་རང་གི་གནས་སུ་རྒྱས་པ་ཆུ་བསགས་ཀྱི་ནད་ཡིན་པས་ན་དམུ་ཆུ་ཞེསཔའམ། འོར་
ནད་བཅོས་ཉེས་པའམ་ཡང་ན་དུས་སུ་མ་བཅོས་པས་ནད་སྟོབས་རྒྱས་ཏེ་ཕྱི་ཤ་ལྤགས་བར་དང་། ནང་བྱང་ཁོག་
སྟོད་སྨད་གནས་སུ་ཆུ་གཞིའི་ནད་ཀྱི་སྟོབས་ཡོངས་སུ་རྫོགས་པའི་གདུག་པ་ཅན་གྱི་ཆུ་ནད་ལ་དམུ་ཆུ་ཞེས་པ་སྟེ།
སྟག་ཚང་ལོ་ཙཱ་བས། ནད་བདག་དམུ་ཡིས་གཏོང་བ་ཡི། དོན་སྣོད་ཕྱི་ནང་ཀུན་ཁྱབ་པའི། གདུག་པ་ཅན་གྱི་ཆུ་ནད་
ལ། དམུ་ཆུ་ཞེས་སུ་གྲགས་པ་ཡིན། ཞེས་སོ། ཡང་ཆུ་ཁམས་ཀྱི་སྙིགས་མ་དྭངས་མའི་གནས་སུ་ཤོར་ནས་རྫིང་བུ་
ཆུས་ཁེངས་པ་དང་འདྲ་བར་ཆགས་པའི་ཆ་ནས་དམུ་རྫིང་ཞེས་བཤད་པ་ཡིན། གཅོང་ཆེན་པོ་དམུ་ཚུའི་ནད་འདི་
ལ་རྒྱུ་རྐྱེན། དབྱེ་བ། གྱུར་ཚུར། གནས་དང་། རྟགས་དང་། བཅོས་ཐབས། ཕྱི་རྗེས་བཅད་པ་སྟེ་རྣམ་པ་བདུན་གྱི་སྒོ་
ནས་བསྟན་པ་ཡིན་ནོ། །
གཅིག དམུ་ཆུའི་རྒྱུ་རྐྱེན།
རྒྱུ་ནི་རླུང་དང་། མཁྲིས་པ་དང་། བད་ཀན་དང་། ཆུ་སེར་དང་། ཁྲག་ལ་སོགས་པ་ཡིན་ལ་དེ་བསྐྱེད་པའི་
རྐྱེན་ནི་ཟས་སོགས་མ་ཞུ་བ་དང་། བཤལ་རྗེས་ཟས་སྤྱོད་ལོག་པ། ཚ་རྗེས་གཏར་མ་འཕྲོད་པ། བསིལ་སྦྱོར་ཐལ་ཆེས་
པ། ངལ་དུབ་རྗེས་ལ་ཆུ་མང་བཏུང་བ། རླན་སྟེང་ཉལ་བ་ལ་སོགས་པ་མེ་དྲོད་ཉམས་པའི་རྐྱེན་སོགས་ཀྱིས་དམུ་
ཆུའི་ནད་བསྐྱེད་པ་ཡིན།
གསོ་རིག་སྙིང་བསྡུས་སྐྱ་རེངས་གསར་པ་ལས། སློང་རྐྱེན་ནི་སྙིང་ཁམས་ཀྱི་ཤུགས་ཉམས་པ་དང་། སྙིང་
ཤུབས་ལ་ཚ་བ་ཞུགས་པ། མཆིན་པ་ཆེར་རྒྱས་པའམ་མཁྲེགས་པོ་ཆགས་པ། མཆིན་པར་འབྲས་སྐྱེས་པ། གློ་བ་དང་



མཁལ་མར་ནད་ཕོག་པ། སྐྱ་རྦབ་ཀྱི་ནད་དུས་ཐོག་ཏུ་བཅོས་སྐྱེད་མ་བྱུང་བ་སོགས་ཀྱིས་སློང་གི་ཡོད་ཅེས་བསྟན།
གཉིས། དམུ་ཆུའི་དབྱེ་བ། །
དབྱེ་བ་ནད་དང་གདོན་དང་དུག་ལས་གྱུར་པ་གསུམ་ལས། ནད་ལས་གྱུར་པ་ནི། རྩ་ཁ་ལོག་པའི་འཁྱིམས་
ཆུ་གཅིག་དང་། ཁྲག་བྱེར་དང་། མཁྲིས་བྱེར་དང་། ཆུ་བྱེར་ཏེ་བྱེར་ཆུ་གསུམ༑ ཕོ་བར་ཟགས་པ། ལོང་དུ་ཟགས་པ།
མཆིན་པར་ཟགས་པ༔ མཆེར་པར་ཟགས་པ། གློ་བར་ཟགས་པ། རྩ་སྐྲན་ཟགས་པ། ཁྲག་ཟགས་པ། ཆུ་སྐྲན་ཟགས་
པ་སྟེ་ཟགས་ཆུ་བརྒྱད། རྒྱུ་མའི་རྡོལ་ཆུ་གཅིག་སྟེ་དྲིལ་བས་བཅུ་གསུམ་དང་། དེའི་སྟེང་དུ་གཞན་གདོན་ལས་གྱུར་
པའི་ཆུ་གཅིག་དང་། དུག་ལས་གྱུར་པ་གཅིག་སྟེ་དབྱེ་བ་བཅོ་ལྔར་ཡོད་ལ་ དེ་ཡང་ཁྲག་མཁྲིས་ཆུ་བྱེར་གསུམ་ནི་
ཕྱིར་བྱེར་བའི་ཆུ་དང་། དོན་སྣོད་ཟགས་པ་ལྔ་དང་། སྐྲན་ཟགས་གསུམ་བཅས་བརྒྱད་ནི་ནང་དུ་ཟགས་པའི་ཆུ་
དང་། དེའི་སྟེང་དུ་དྲི་ཆུ་འཁྱིམས་པ་དང་། རྒྱུ་མའི་རྡོལ་ཆུ། དུག་གྱུར་ཆུ། གཞན་གནོད་( གདོན་ཆུ་）ལས་འགྱུར་
བའི་ཆུ་བཅས་ཁྱད་པར་བ་རིགས་བཞི་བསྣན་པས་བཅོ་ལྔ་པོ་དེ་དག་ནད་དང་རྡོལ་ཆུ་དང་གཞན་གནོད་དུག་ལས་
གྱུར་པ་གསུམ་དུ་འདུ་བ་ཡིན་ལ། དེ་དག་ནད་གཞི་རླུང་མཁྲིས་བད་ཀན་གསུམ་དང་ངོ་བོ་ཚ་གྲང་གཉིས་སུ་འདུ་བ་
ཡིན་ནོ། །
གསུམ། དམུ་ཆུའི་གྱུར་ཚུལ།
དྲི་ཆུ་འཁྱིམས་པའི་གྱུར་ཚུལ་ནི་ཕོ་བའི་བད་ཀན་འཕེལ་བ་དེས་དྲི་ཆུའི་རྒྱུ་ལམ་དང་ཐུར་སེལ་གྱི་རྒྱུ་ལམ་
བཀག་སྟེ་རླུང་ལོག་ནས་དྲི་ཆུ་དྭངས་མའི་རྒྱུ་ལམ་ལ་ཤོར་ཞིང་པགས་པའི་འོག་ཆུས་ཁེངས་པ་དེ་ནི་རྩ་ཁ་ལོག་ནས་
དྲི་ཆུ་འཁྱིམས་པའི་ཆུ་ནད་ཡིན། བྱེར་ཆུ་གསུམ་གྱི་གྱུར་ཚུལ་ནི། （1)དྭངས་མ་མ་ཞུ་བར་མཆིན་ལམ་བརྒྱུད་ནས་
ཟུངས་སུ་མ་སོང་པར་ངན་ཁྲག་ཆུ་སེར་རྒྱས་པ་ཤ་པགས་རྩ་མིག་ཏུ་བྱེར་བ་ཁྲག་བྱེར་དང་། (2)མཆིན་པ་རྒྱས་
པའི་ངན་ཁྲག་མཁྲིས་པར་ཟགས་པས་མཁྲིས་པ་ཁ་ལུད་དེ་ཤ་པགས་བར་ཆུ་སེར་རྒྱས་པ་དྭངས་མ་མཁྲིས་བྱེར་
དང༌། (3) རླན་དང་གྲང་བ་སྦྱོངས་དང་གཏར་ག་བསིལ་སྦྱོར་ཐལ་དྲགས་པ་སོགས་ཀྱི་རྐྱེན་གྱིས་ཕོ་བའི་མེ་ཤི་བ་
དང་། ཆུ་དང་ཆང་དམན་པ་དང་། ཞོ་དང་དར་བ་ཇ་སོགས་བཏུང་བ་མ་ཞུ་བར་དྭངས་མའི་ལམ་ནས་ཤོར་ཞིང་
98



ཟུངས་སུ་མ་སོང་བར་རྩ་ལ་བྱེར་བས་ཆུ་སེར་དང་གྲང་བ་བསྐྱེད་པ་ནི་དྭངས་མ་ཆུ་བྱེར་ཡིན་ནོ། །ཟགས་ཆུ་བརྒྱུད་
ཀྱི་གྱུར་ཚུལ་ནི། (1) གོང་ལྟར་ཕོ་བའི་མེ་ཉམས་པས་མ་ཞུ་བའི་བད་ཀན་གྱིས་དྭངས་མའི་རྩ་མིག་བཀག་སྟེ་
དྭངས་མ་མ་ཞུ་བ་ཕོ་བར་ཡུན་རིང་གནས་པ་ལས་རྔུལ་བའི་ཟགས་ཆུ་བཞིན་བབས་པ་ནི་ཕོ་བའི་ཟགས་ཆུ་དང་།
(2)དྭངས་མ་མ་ཞུ་བར་ལོང་དུ་ལྷུང་ནས་ཁེངས་ཤིང་ཟགས་པ་ལ་ལོང་གི་ཟགས་ཆུ།(3) དྭངས་མ་མ་ཞུ་བར་
འགྲམས་ཁྲག་མཆིན་པར་ལྷུང་ནས་མཆིན་པ་ཁྲག་གིས་ཆེར་རྒྱས་པས་དྲོད་ཤོར་ཞིང་རུལ་བ་མཆིན་པའི་ཟགས་ཆུ།
(4)དེ་འདྲ་མཚེར་པར་བྱུང་བ་མཆེར་པའི་ཟགས་ཆུ།(5) ཡང་ན་ངན་ཁྲག་གློ་སྦུབས་སུ་འགྲིམས་ཤིང་གློ་
སྦུབས་ཆུ་སེར་གྱིས་ཁེངས་ནས་འདུས་ཏེ་འཇིམ་ཆུ་མཆིན་དྲིའི་སྟེང་དུ་ལྷུང་ཞིང་སྣོད་སྟེང་ཟགས་པ་ནི་གློ་བའི་
ཟགས་ཆུ།(6） གོང་ལྟར་ངན་ཁྲག་རྒྱས་པ་མཆིན་མཆེར་མཆིན་དྲི་རྒྱུ་མ་ལ་སོགས་པའི་རྩར་ཞུགས་ཏེ་རྩ་མིག་
ནང་ཁྲག་རླུང་སྐྲན་དུ་འདྲིལ་བ་རྙིངས་ནས་རྡོལ་ཞིང་ཟགས་པ་རྩེ་སྐྲན་གྱི་ཟགས་ཆུ།（7) དྭངས་མ་མ་ཞུ་བ་
འགྲམས་ཁྲག་གམ་མཚོན་ཁྲག་གིས་མཆིན་མཆེར་རྒྱས་ཏེ་ཁྲག་ཟིལ་སྐྲན་དུ་ཆགས་པ་རྙིངས་ནས་ཞུ་ཞིང་ཟགས་པ་
ཁྲག་སྐྲན་ཟགས་པའི་ཆུ། （8)ངན་ཁྲག་ཆུ་སེར་རྒྱུས་པ་རྩ་ནང་འགྲིམས་ནས་རྩ་མིག་ཏུ་ཆུ་སེར་གྱིས་སྐྱ་རྦབ་བྱེད་
ཅིང་དེ་རྡོལ་ནས་ཟགས་པ་ཆུ་སྐྱོན་ཟགས་ཆུ་ཡིན་ནོ། །རྡོལ་ཆུ་གཅིག་གི་གྱུར་ཚུལ་ནི། རྒྱུ་མ་འགྲམས་སམ་རྒྱུ་
གཟེར་བྱུང་ངམ་རུས་པ་ཟུག་པ་སོགས་ཀྱིས་རྒྱུ་མའི་རྩི་ཉམས་ཏེ་རྙིངས་ནས་རུལ་ཞིང་རྡོལ་བས་དྲི་ཆུ་ཕྱིར་འཛག་པ་
ནི་རྒྱུ་མའི་རྡོལ་ཆུ་ཡིན་ནོ། །གཞན་གནོད་ལས་གྱུར་པ་དང་། དུག་གྱུར་གྱི་ཆུའི་གྱུར་ཚུལ་ནི། (1) སྤྱོད་ལམ་
ལོག་པས་གདོན་ལ་འགྲམས་པའམ་གློ་བུར་བའི་རྐྱེན་མ་ངེས་པ་ལས་བསྐྱེད་པའི་ཆུ་ནི་གདོན་ལས་གྱུར་པ་དང་།
(2) སྦྱར་དུག་ལས་བྱུང་བའི་རྐྱེན་གྱིས་ཆུ་རུ་གྱུར་པ་དུག་གྱུར་གྱི་ཆུ་ཡིན་ནོ། དམུ་ཆུའི་ནད་རིགས་དེ་ཀུན་གྱི་
འགྱུར་ཚུལ་བསྡུ་ན་ནད་ཀྱི་སྐབས་ཐོག་མའི་དུས་སུ་མ་བཅོས་པའམ་བཅོས་ཉེས་པ་ལས་སྐྱོ་རྦབ་འོར་དུ་འགྱུར་ལ།
འོར་རྙིངས་ནས་དམུ་ཆུར་གྱུར་བ་ཡིན་ནོ། །
བཞི། དམུ་ཆུའི་ནད་ཀྱི་གནས།
ཕྱི་ཆུ་ནང་ཆུ་བར་ཆུ་གསུམ་ལས། ཕྱི་ཆུ་ནི་པགས་འོག་གི་མདངས་ལ་གནས་པ་དང་ནང་ཆུ་ནི་རྒྱུ་མ་དང་
ལོང་ལ་སོགས་པ་སྣོད་ཀྱི་སྟེང་ན་འཕྱོ་བར་གནས་པ་དང་། བར་ཆུ་ནི་པགས་པའི་འོག་ཤའི་སྟེང་ལ་ཁྱབ་པར་གནས་
པ་ཡིན་ནོ། །



ལྔ། དམུ་ཆུའི་ནད་རྟགས།
སྤྱི་རྟགས་ལས།
འཇུག་དུས་ཀྱི་རྟགས་ནི། ལུས་ཤེད་ཆུང་དུ་འགྲོ་ཞིང་ཕོ་བ་གང་སྙམ་བྱེད་པ་དང་། དབུགས་ཐུང་བ། སྙིང་
འཕར་བ། ཟས་གང་ཟོས་ཀྱང་འཇུ་སྟོབས་ཆུང་བ། ལྕེ་མཆུ་རྙིལ་སོགས་དཀར་ལ་འགྲོ་འདུག་བྱས་ཚེ་གསུས་པ་ལྕི་བ་
དང༌། ཁྱད་པར་རྐང་ལག་གི་བོལ་གོང་དང་། ངར་གདོང་གི་ནང་ལྡེབས། མཚན་དབྲག ཚིགས་པ་བཅུ་དྲུག་ཐད་ཀྱི་
མདོ། ཕོ་བའི་སྟེང་། བྲང་གི་སྨདཁ་གདོང་། མིག་གི་ལྕིབས་བཅས་ཆུ་ཡི་མཁར་བརྒྱད་འཕེལ་ཞིང་སྐྲངས་པ་ཡིན་
ནོ། །
བར་དུ་ཆུ་རུ་སྨིན་པའི་རྟགས་ནི། གཅིན་གྱི་འབབ་ཚད་ཇེ་ཉུང་དུ་འགྲོ་ཞིང་། གསུས་པ་ཐམས་ཅད་ཆུས་
ཁེངས་པའི་རྟགས་འདུག་པ་ན་མཁལ་ཁུངས་ལ་བེམ་ཧོལ་བརྒྱབ་པས་ཐོལ་ཐོལ་ལམ་ཕྲིག་པྲིག་པ་འོང་བ་དང་ཨེ་
འགུལ་བལྟ། དེ་ལྟར་འོང་ཚེ་ངེས་པའི་རྟགས་ཡིན་ནོ། ། །
ཐ་མ་རྒྱས་པའི་རྟགས་ནི། ཚ་ཆུ་གྲང་ཚུ་གཉིས་ལས། ཚ་བའི་ཆུ་ནི། རྩ་གྲིམས་པར་འཕར་ཞིང་ཆུ་མདོག་
དམར་པོའམ་སེར་པོ་འབྱུང་། ལུད་པ་དམར་ལ་གློ་ཡུ་ནས་སོར་སྒྲ་གྲགས་པ་དང་མིག་སེར་བ། ལྟེན་སྣ་གྱོང་ཞིང་
དྲེག་པ་ཆགས་པ་དང་། གསུས་པ་ཆེ་ལ་རྩ་རིས་ཀྱི་དྲ་བས་ཁྱབ་ཅིང་། ཡན་ལག་ཕྲ་ལ་སྐམ་པ་སོགས་འབྱུང་ངོ༌། །
དམུ་ཆུ་གྲང་བའི་ཆུ་ནི། རྩ་དལ་ཞིང་ཆུ་མདོག་སྔོ་བ་དང་སྐོམ་དད་ཆུང་ཞིང་ཕོ་བ་སྦོ་འཁྲོག་བྱེད་པ་དང་སྐབས་སུ་
འཁྲུ་བ་འབྱུང་ཞིང་། མགོ་ལུས་ཡན་ལག་རྣམས་སྐྲངས་ཆེ་ལ་མནན་ན་མཐེབ་རྗེས་ལེན་པ་དང་། ལུས་སྦོམ་ལ་ཡན་
ལག་ཀྱང་རགས་པའི་རྟགས་འབྱུང་ངོ༌། །རྒྱས་པའི་དུས་འདིར་འཚོ་འཆིའི་རྟགས་ནི། ཚ་ཆུ་རྒྱུས་ཐེབས་པ་ནི།
ཡུན་ལོན་ནས་ཆུ་དང་ཟུངས་ཁྲག་འདྲེས་པས་ཆུ་དེས་ལུས་ཟུངས་ཀྱི་ཚབ་བྱས་པ་ཡིན་ལ། ཆུ་དེ་ཡང་གསར་པ་མི་སྐྱེ་
ཞིང་ལོགས་སུ་མི་གསོག་པར་སོང་བས་ན་རྒྱ་ཡིས་ཐེབས་པ་ཡིན་པས་བཤལ་གྱིས་འདྲོངས་དཀའ་བས་གསོ་དཀའ་
ཙམ་དུ་ཡོད། འཆི་བའི་རྟགས་ནི་དང་ག་མི་བདེ་ཞིང་། ཟས་སྐྱུག་པ། གློ་མང་བ། མིག་སེར་ཞིང་དབུགས་ཐུང་བ།
སྐོམ་དད་ཆེ་བ། དྲི་ཆུ་དམར་སེར་བསྐུ་ལ་ཉུང་བ། ཟུངས་ཟད་ཅིང་ལུས་སྟོབས་ཤོར་བ་སོགས་ཀྱི་རྟགས་བྱུང་ན་སྤང་
བར་བྱ་བ་དང་། དེ་ལས་ལྡོག་པ་དབུགས་དལ་ཞིང་དང་ག་བདེ་བ། སྐོམ་དད་ཆུང་བ། ནད་ཟུག་མེད་ཅིང་ལུས་ཡང་
བ་དང་། མིག་དཀར་བ། རྩ་རྒྱུད་སྙོམས་ཤིང་ཆུ་མདོག་སྔོ་བ་སོགས་བྱུང་ན་ལེགས་པར་འཚོ་བ་ཡིན་ནོ། །གྲང་ཆུ་
100



དེ་ཡང་མ་བཅོས་པར་ཡུན་ལོན་ནས་ཆུ་རྒྱས་པར་གྱུར་ཚེ་རིམ་གྱིས་གློ་སྙིང་དང་མཆིན་པ་སོགས་ཆུས་ནུབ་ནས་
ཚོས་ཏེ་མྱུར་དུ་མི་གཙང་བར་འགྱུར་རོ། །
བྱེ་བྲག འཁྱིམས་ཆུའི་རྟགས་ནི་འོག་རླུང་གྱེན་དུ་ལྡོག་པས་ཐུར་སེལ་གྱི་རྒྱུ་ལམ་ལ་གནོད་ཅིང་། དྲི་ཆུ་འཚག་
ཆེར་མི་དགོས་པ་ལ་བཙགས་དུས་བབས་ཆུང་བ་དང་ཕོ་བ་སྦོ་འཁྲོག་བྱེད་ལ་མྱུར་དུ་ཆུ་སྐྱེ་བ་ཡིན་ནོ། ། དམུ་ཆུ་ཁྲག་
བྱེར་རྟགས་ནི་རྩ་གྲིམས་ཤིང་ཆུ་མདོག་དམར་བ་དང་། ལུས་ལྕི་ལ་དང་ག་འགགས། རོ་སྟོད་དང་རྩིབ་ལོགས་
རྣམས་སུ་གཟེར་ཕྲན་ལྡང་ཞིང་། གཏར་ཁྲག་སླ་བ་ཆུ་ལྟ་བུ་མདོག་སེར་ཤས་ཅན་འབྱུང་ངོ༌། ། མཁྲིས་བྱེར་ནི། རྔམ་
པ་འབྱུང་བ་ལྟེ་བའི་རྩའི་རྒྱུ་བ་དང་འབྲེལ་ཕྱིར་ནད་རྐྱེན་གྱིས་དབུགས་ཐུང་ངུར་འགྱུར་བ་དང་། ཡང་ན་དབུགས་
ཀྱིས་གྱེན་དུ་བཏེགས་ཏེ་གློ་སྙིང་སྤྲུགས་པ་དང་། དང་ག་མི་བདེ་བ་འབྱུང་བ། ལྟོ་བ་འགྲངས་ཚེ་ཕོ་བ་རྫིང་སྙམ་དང་།
མིག་དང་ཆུ་སེར་བ། འཁྲུས་པའི་ཚེ་ན་མཁྲིས་པ་འབྱུང༌། ཆུ་བྱེར་ནི་རྩ་རྒྱུད་བྱིང་ལ་ཆུ་མདོག་སྔོ་བ་དང་ལྡེར་ཚོ་ལྟ་
བུའི་དབྱིབས་སུ་སྐྲངས་པ་དང་སྙིང་སྤྲུག་ཅིང་ཕོ་བ་རྫིང་ངོ༌། །བྱེར་ཆུའི་རིགས་དེ་གསུམ་ནི་ཕྱི་ཆུ་འོར་དང་རྙིངས་
པར་གྱུར་ནས་ནང་དུ་ཆུ་རུ་སྨིན་པ་ཡིན་ནོ། ། ཕོ་ལོང་དུ་ཟགས་པ་ནི་སྦོ་འཁྲོག་བྱེད་ཅིང་ཕོ་བ་རྫོང་ལ་དང་ག་མི་
བདེ་བ་དང་། འཇུ་སྟོབས་ཆུང་བ། འགྲངས་པ་དང་གྲང་བའི་རྗེས་ལ་གླང་ཐབས་ལྟར་ན་བ། ཕོ་ལོང་གང་དུ་བབས་
པའི་ཡུལ་དེ་ཆེ་བར་མངོན་ནོ། ། མཆིན་ཟགས་ནི། གཞོགས་གཡས་ན་འཕེལ་བ་དང་རྩ་གྲིམས་ལ་ཆུ་མདོག་
དམར་ཞིང་ཁྱད་པར་ཆུ་དེ་ཕུག་ན་རྒྱུ་བཤལ་ལྟ་བུ་འབྱུང་། གསུས་པ་ཆེ་ལ་རྩ་གསལ་བོ་དང་ཡན་ལག་རྣམས་ཀྱང་
སྐམ། མཆེར་ཟགས་ནི་གཞོགས་གཡོན་ནས་འཕེལ་ལ་ཁྱད་པར་རྡོ་ལྟར་སྲ་ལ་ཕོ་བ་སྦོ་འཁྲོག་བྱེད་ཅིང་ཟས་ཀྱི་འཇུ་
སྟོབས་ཞན་པར་འགྱུར། གློ་ཟགས་ནི། གློ་མང་དུ་འབྱུང་བ་དང་། གློ་སྙིང་སྤྲུག་ཅིང་ཁ་ཟས་ཟོས་རྗེས་ཕོ་ཡུལ་མི་བདེ་
ལ་བཞིན་གྱི་བཀྲག་མདངས་འཆོར་རོ། ། རྩ་སྐྲན་དང་། ཁྲག་སྐྲན། ཆུ་སྐྲན་གསུམ་གྱི་ཟགས་ཚུའི་རྟགས་ནི་ཆུ་
གསོག་པ་བུལ་ཞིང་། གང་དུ་བསགས་ཡོད་པའི་ངོས་ལ་མང་བ་དང་། སྐྲན་རྡོལ་ཏེ་རྩ་ཁ་ཕྱེ་ནས་ཆུ་གསོག་པ་སྐྱེན་
ཞིང་ཟུག་གཟེར་ཀྱང་ཆེ་བ་འབྱུང་ངོ་། ། རྒྱུ་རྡོལ་གྱི་རྟགས་ནི་རྒྱུ་སྨད་མི་བདེ་ཞིང་རིམ་གྱིས་ཆུ་སྨད་ནས་ཡར་
སྐྱེའོ། ། གཞན་གནོད་ལས་གྱུར་པའི་རྟགས་ནི། ཉྭ་བཞི་སོགས་ཤ་སྣ་འགུལ་ཞིང་སྙིང་མི་དགའ་བ་དང་གདོང་ལ་
ཆུ་བུར་འབྱུང་བ། སྣ་ཁྲག་འཛག་པ། འཕར་རྩ་གསལ་བོར་མི་འཕར་བ། ནད་ལྡང་དུབ་བྱེད་པ། ཤེས་པ་བྱིང་ལ་
ཚིག་པ་ཟ་བ། སེམས་ཚབ་ཚུབ་འགྱུར་པ་ཡིན་ནོ། དུག་གྱུར་གྱི་རྟགས་ནི་དུག་གི་ནད་རྟགས་ཇི་བཞིན་འབྱུང་
ངོ་། །དེ་ལྟར་ཆུ་རིགས་བཅོ་ལྔ་པོ་དེ་དག་གི་རྟགས་མདོར་བསྡུས་ན་རླུང་མཁྲིས་བད་ཀན་གསུམ་གྱི་རྟགས་སུ་
འདུ་སྟེ། རླུང་གྱུར་ནི་འུར་འཁྲོག་བྱེད་ཅིང་ཟུག་ཆེ་བ་དང་འཕེལ་འབྲི་བྱེད་པ། ཆུ་མདོག་སྔོ་ཞིང་དྲི་མ་སྲི། དབུགས་
101



ངན་སྡོམ། མཁྲིས་གྱུར་ནི་མིག་སྤྲིན་སེར་ཞིང་ཤ་མདོག་སྔོ་བ། ཆུ་བབས་ཆུང་བ་དང་། འཕར་རྩའི་རྒྱུ་བ་གྲིམས་ལ་ཆུ་
མདོག་མར་ཁུའམ་བཙོད་ཁུ་འདྲ་བའང་འབྱུང་། ༈ བད་ཀན་ལས་གྱུར་པ་ནི། དབུགས་འདེགས་ཤིང་སྐྲངས་ཆེ་
བས་ལུས་བྱིང་ཞིང་ལྕི་ལ་འཇུ་སྟོབས་ཆུང་། རྩ་རྒྱུད་བྱིང་བར་འཕར་བ་དང་ཆུ་མདོག་སྔོ་བ་འབྱུང་ངོ་། གོང་གསལ་
ཆུ་ནད་དེ་དག་ལས། གཞན་གནོད་ཀྱི་ཆུ་དང་འཁྱིམས་ཆུ། ཕོ་ལོང་ཟགས་ཆུ་དང་བྱེར་ཆུ་བཅས་བདུན་པོ་དེ་དག་
ཐེངས་དང་པོ་ལན་གཅིག་ལ་གསོ་བ་ནུས་པ་ཡིན་མོད། འོན་ཀྱང་སླར་ནད་ལོག་ཉེན་ཡོད་པས་གཟབ་དགོས། ཕྱི་མ་
དོན་ཟགས་གསུམ་དང་། སྐྲན་ཟགས་གསུམ། རྒྱུ་རྡོལ། དུག་གྱུར་ཏེ་བརྒྱད་པོ་གསོ་བར་ཁས་མི་བླང་། མདོར་ན་
མཁྲིས་པ་ལས་གྱུར་པའི་ཚ་ཚའི་རིགས་གསོ་དཀའ་ལ། དྲེག་ཅན་ཞེས་པ་ནད་གཞི་རྙིང་པའི་སྟེང་དུ་ཆུ་ནད་བྱུང་བ་
དེ་ཡང་འཚོ་དཀའ། བད་རླུང་ལས་གྱུར་པའི་གྲང་ཆུའི་རིགས་གསོ་ནུས་པ་དང་༔ ནད་གཞི་བྲལ་བའི་དྲེག་མེད་བྱུང་
ན་བཅོས་སླ་ལ། ལྡན་པའི་ཆུ་ནད་དག་ཀྱང་འཚོ་བ་མང་ངོ་། །
ཀོང་སྤྲུལ་ཟིན་ཏིག་ལས། རྐྱང་གཞི་དངོས་བྱུང་ནས་དམུ་ཆུ་ཡིན། དེ་ལ་གནད་གཞན་གྱི་གྲོགས་ཡོད་པ་
ནིརྟེན་ཅན་ཏེ་ངོས་འཛིན་གསོ་བ་གཉིས་ཀ་དཀའ། ཆམ་རིམས་དང་འབམ་གྱི་གཞུག་སོགས་ལ་འབྱུང་བས་སྔ་ཚེ་
ནས་རྩ་ཆུ་སོགས་ལ་བྱ་ར་ཞིབ་མོ་ཐིངས་དགོས། ནད་གཞན་གྲོགས་མེད་པ་ནི་རྟེན་མེད་དེ་ངོས་འཛིན་དང་གསོ་སླ།
རིགས་མང་ཡང་ཚ་གྲང་གཉིས་སུ་འདུ། དེ་ལ་ཚ་ཆུའི་རྟགས་རྩ་བྱིང་ཡང་གཏིང་ན་གྲིམ་ཞད་ཡོད། ཆུ་མདོག་སེར་
ཁ་ཆགས། ནད་རྒྱས་ནས་དམར་སེར་དུ་འགྱུར། ལྦུ་བ་སོབ་ལ་གཡུང་བ་དང་། རྒོད་ཅིང་མི་སྡོད་པའང་ཡོད།
རྔམས་པ་ཤིན་ཏུ་རྒོད། ལུས་ཉོབ། འདི་ལ་སྐྲངས་མངོན་དཀའ་ཞིང་ཆུ་ལྡོག་པ་དང་ཕོ་བ་སྐྲངས་པ་ནི་གཏན་ནས་
མི་ཆོས། སྐྲངས་པའང་ཆེར་མངོན་ནས་བཅོས་དཀའ་བས་བྱ་ར་འཕྲལ་དུ་མི་ལྷོད་པར་སྒྲིམ་དགོས། ཞེས་དང་།
གཡུ་ཐོག་ཤོལ་དྲིལ་ལས། དམུ་ཆུའི་ནད་ལ་རྩ་ཆུ་ཕྱི་ཡུལ་གསུམ། །ལར་ནི་དམུ་ཚུའི་རྩ་ཙམ་ནར་བ་སྟེ། །
དཔེ་ནི་གླང་པོ་རྒན་པོའི་ཁ་ཆུ་འདྲ། །ཕྱི་ཆུ་མི་བདེ་མནན་ན་གསལ། སྨན་པ་གཞོན་པས་ཚད་པ་གསར་བར་ནོར།
མི་ནོར་རྟགས་སུ་ཅུང་ཞིག་དྲག་ཤུལ་ཆུང་། །ཕྱིའི་ཆུའི་ཆུ་ནི་གཉིད་དང་ཉི་མའི་བསྒྱུར། རླུང་དང་མཐུན་པས་
དཀར་ལ་དྭངས་པ་སྟེ། མི་ནོར་རྟགས་སུ་རླངས་པ་དུམ་ཆད་བྱེད། ཕྱི་ཡུལ་དང་པོ་མིག་དང་རྐང་བོལ་སྐྲངས། ས་
རླན་ལ་སོགས་མི་འཕྲོད་པས་བསླངས་ཏེ། མགོ་ལུས་ཐམས་ཅད་སྤུར་ཏེ་རྐྱང་པའང་ཡོད། སྐྲངས་པ་མནན་ན་ཅུང་
དམའ་ཡང་ཡང་ལོག མི་ནོར་རྟགས་སུ་སྐྲངས་པ་སྙི་བ་ཡིན། ནང་ཆུའི་ནད་ལ་རྩ་ཆུ་ཕྱི་ཡུལ་གསུམ། ནང་ཆུའི་རྩ་ནི་
ཕྲ་ལ་ཅུང་ཞིག་ནས། །མ་ཞུ་བ་བཞིན་གཏིང་ནས་མཁྲང་སྙམ་བྱེད། །འབུར་བ་གསར་བ་ཅུང་ཙམ་དྲོད་དྲོད་
བྱེད། །དེ་རྣམས་ཚང་ན་ནང་ཆུའི་མཚན་ཉིད་ཡིན། །ནང་ཆུའི་ཆུ་ནི་ཞོ་བཤལ་བཞིན་དུ་དཀར། །ལེགས་པར་
102



བརྟགས་ན་རླུང་དང་ནོར་ལ་རེ། །འཁྱགས་ན་འོད་ཆགས་མི་ནོར་རྟགས་སུ་འདོད། །ལ་ལ་ཆུ་འདྲ་རླུངས་པ་ཆུང་
ལ་འཁོར། །ནང་ཆུ་ཕྱི་ཡུལ་སྣོད་དུ་ཆུ་བཞག་འདྲ། །གྲོད་པ་ཆེ་དང་རྐང་ལག་ཕྲ་བ་དང་། །ལྟེ་བ་ཟླུམ་དང་ལུས་
མདོག་ནགས་པ་དང་། །ལུས་ཉམས་ཟད་དང་དང་ག་འགག་པ་སྟེ། །དེ་རྣམས་ཚང་ན་ནང་ཆུའི་མཚན་ཉིད་
ཡིན། །བར་ཆུའི་ནད་ལ་རྩ་ཆུ་ཕྱི་ཡུལ་གསུམ། །བར་ཆུའི་རྩ་ལ་འབུར་ནར་གཉིས་དང་ལྡན། བར་མ་འདྲིལ་བ་
ཆུང་ཙམ་མཁལ་མི་བདེ། །ལེགས་པར་བརྟགས་ན་མ་ཞུ་བ་དང་ནོར། །མི་ནོར་རྟགས་སུ་མ་ཞུ་བ་ལས་ཞན། །
བར་ཆུའི་ཆུ་ནི་དམར་སྨུག་ཙན་དམར་ཁ། །གཏིང་ན་དམ་ལ་འཁྲུགས་པའི་འདམས་དང་ལྡན། །ཁ་ཅིག་སྣོད་ལ་
འོད་མདངས་སྔོ་དམར་ཆགས། །དེ་ནི་བར་ཆུའི་ཆུ་ཡི་རྟགས་སུ་འདོད། །བར་ཆུའི་ཕྱི་ཡུལ་དང་ག་བདེ་ལ་
སྐྲངས། །སྐྲངས་པ་ཆེ་ཡང་སྒབ་བཞི་ལྷུང་མི་སྲིད། །མི་ནོར་རྟགས་སུ་ལུས་ལ་འོད་ཟེར་ཆེ; །ཤེས་པ་ཡང་ལ་ལུས་
པོ་ལྕི་བའོ། །དེ་རྣམས་ཚང་ན་བར་ཆུའི་མཚན་ཉིད་ཡིན། །ཞེས་ཏེ་ཆུ་ནད་མདོར་བསྡུས་ན། ཚ་ཆུ་གྲང་ཆུ་གཉིས་
ཏེ་དེ་ཉིད་ལས། ཚ་ཆུའི་རྟགས་ནི་སོ་ལ་དྲེག་པ་ཆགས། ཁ་སྐམ་ལུས་དྲོ་ཆུ་དམར་སྐོམ་དད་ཆེ། མིག་མདངས་སེར་
ལ་མིག་རྩ་དམར་བ་ནི། ཁྱད་པར་ཚ་བའིརྟགས་སུ་ངེས་པ་ཡིན། གྲང་ཆུ་ལ་ནི་སྐྲངས་ལ་རླུང་གསང་མཐོ། ཆུ་དཀར་
སོ་བརྩེ་མཆོག་ཏུ་གཉིད་མི་ཕེབས། ལོང་ཁ་འཁྲོག་པ་ཁྱད་པར་རྟགས་སུ་འདོད། །ཅེས་དང་། གཉིས་ཀ་ལ་ཆུའི་
མཁར་བརྒྱུད་སྐྲངས་པ་དང་། ཚ་གྲང་རྩ་ཆུའི་འབྱེད་ཅིང་། གཞན་ཡང་གསུས་པ་ཆེ་ཞིང་ཡན་ལག་ཕྲ་ན་ཚ་ཆུ་དང་
ཡན་ལག་སྐྲངས་ཆེ་ན་གྲང་ཚུར་གསུངས་པའོ། ། །
རིན་གཏེར་ལས། དང་པོ་ནད་དེའི་བྱུང་ཚུལ་ནི༔ ཁ་ཟས་མ་ཞུ་དྭངས་སྙིགས་འདྲེས་པའི་ཕྱིར༔ མཆིན་
གནས་ཟུངས་སུ་མ་གྱུར་ལུས་ཀྱི་ཁྲག་ངན་རྒྱས༔ གསུས་སྦོས་གདོང་པ་བོལ་གོང་སྐྲངས༔ ཆུ་སོ་སྐྲངས་ནས་རྨིག་པ་
ན་བ་འབྱུང༔ ཆུ་ཡི་མཁར་བརྒྱད་གཡོ་ཞིང་སྐྲངས་པ་ཡིན༔ མིག་སྤྲིན་དཀར་ཞིང་སེན་མོ་སྐུ་ཁོག་བྱེད༔ རྩ་ནི་དལ་
སྟོང་ཚིགས་པ་ཤིན་ཏུ་ཟ༔ ནུབ་མོར་གང་ཉལ་ངོས་དེ་ཡོན་པོར་འགྲོ༔ དེ་ལ་ཚ་གྲང་གཉིས་སུ་འདུས་པས་བཅོས
ཉི་མ་ཚ་ཤས་ཆེ་བ་ཚ་ཆུ་ཡིན ཟླ་བ་གྲང་ཤས་ཆེ་བ་གྲང་ཆུ་ཡིན༔ ངར་གདོང་བོལ་སྐྲངས་པུས་མོ་འཐེབ་རྗེས་
འོང༔དེ་སྐྲང་ས་གྲང་ཆུ་ཡིན་པས་གསོ་བ་སླ༔ ཕོ་མཚན་མོ་མཚན་སྐྲངས་ཤིང་ལུས་པོ་ཚབཅུ་དྲུག་མདོ་དང་ལྟེ་
བའི་ཐད་འཁོར་སྐྲངས། འདུས་པའི་ནད་ཡིན་ཅུང་ཟད་གསོ་བ་དཀའ༔ སོ་རྙིལ་སྐྲངས་ཤིང་ལྕེ་སྐུ་མིག་གོང་
སྐྲངས༔ དང་ག་འགག་པ་ཕལ་ཆེར་ཚ་བ་སྟེ༔ རྩ་ཆུ་ཕྱི་ཡུལ་ཚད་པ་ཤིན་ཏུ་ཆེ༔ ཚ་ཆུ་གྲང་ཆུ་གང་ཡིན་སྨིན་དུ་
གཞུག༔ དང་པོ་དྭངས་མ་མ་ཞུས་བསྐྱེད་པའི་ཕྱིར༔ ཕོ་བ་སྲེམ་པོར་ན་ཞིང་ཟས་མི་འདོད༔ རྐང་པའི་བོལ་གོང་
མིག་དང་མཁུར་ཚོས་སྐྲངས༔ ཀླུ་དང་རྒྱལ་པོའི་ཆོ་འཕྲུལ་སྣ་ཚོགས་རྨིས༔ ཞེས་དང་། ནད་དེས་ཟིན་པའི་སྐྱེས་བུ་
103



རྣམས༔ མི་འཚོ་རྟགས་ནི་འདི་ལྟར་འབྱུང༔ རྣ་བ་འོན་དང་མིག་ཁུང་བྲོས༔ ལྕེ་མཆུ་སོ་དྲེག་ནག་པོ་ཆགས༔ ལྟེ་
བ་ལུག་དང་སྙིང་ག་ནོན༔ ཕོ་མཚན་མོ་མཚན་ལུག་པ་དང༔ སེན་མོའི་བཀྲག་ཤོར་འཆི་ལྟས་ཡིན༔ ལུས་པོ་མི་
ཐེག་འདེར་སོ་བཞིན༔ ཁ་དོག་ནག་པོ་འཆི་བར་བཤད༔ འཚོ་བའི་རྟགས་ལ་འདི་ལྟར་འབྱུང༔ ན་གཞོན་ལུས་
ཡང་དང་ག་བདེ༔ ཚད་པ་ཆུང་ཞིང་སྨན་ལེན་གསོ་བ་རུང༔ ཞེས་སོགས་གསུངས་པ་ལྟར་ངོས་འཛིན་པར་
བྱའོ། །
དྲུག དམུ་ཆུའི་བཅོས་ཐབས།
སྤྱི་བཅོས།
༡. དང་པོ་ནད་འདིའི་མངོན་ཚུལ་བྱུང་དུས་སེ་འབྲུ་བརྒྱད་པ་དང་། སེ་འབྲུ་ཉི་དགའ། རྒོད་མ་ཁའི་ཕྱེ་མ་
སོགས་བསྟེན་པ་དང་། ལུག་ཤ་གསར་འཇམ་དང་། ཞུན་མར་སོགས་ཀྱིས་དྲོད་བསྐྱེད་ལ་འཇམ་པོའི་གཤལ་གྱིས་ཆུ་
སེར་སྦྱངས་པས་ནད་འདིའི་གདོང་ལྷོད་པའང་སྲིད། །
༢. བར་དུ་ཚ་ཆུ་གྲང་ཆུར་བསྒྱུར་བའི་བཅོས་ནི། ཚ་ཆུ་གྲང་ཆུར་བསྒྱུར་བ་ཆུ་བོ་འོལ་ཁ་བསྒྱུར་བ་ལྟ་བུའི་
བཅོས་ནི་བསྡུ་ན་སེ་འབྲུ་དྭངས་གནས་བུར་དཀར་དང་སྦྱར་བ་ཆུ་སྐོལ་གྱིས་ཕུལ་རྗེས་སྒོ་ཐལ་ལྔ་པ་མར་དང་སྦྱར་བ་
བཏང་ནས་བཅོས་པའམ་ཡང་ན་སྐྱུ་རུའི་ཆིག་ཐང་ང་མ་ཨ་བྷི་དྲུག་ཐང་ལན་འགའ་བཏང་རྗེས་འབོལ་སྨན་བདུན་
པ་དང་། གླང་ཆེན་གངྒཱ་ཆུ་བསྒྱུར། བོང་དཀར་བཅུ་པ་སོགས་བཏང་ནས་ཚ་ཤས་འཇགས་མཚམས་སུ་ཅུ་གང་བདེ་
བྱེད་དང་། དྭ་ལིས་བརྒྱད་པ། བདེ་བྱེད་ཆུ་བསྒྱུར། རླུང་ཤས་ཆེ་སྐབས་ཨར་བརྒྱད་ཆུ་བསྒྱུར་སོགས་གཏོང་རྒྱུ་དང་།
ཆུ་མདོག་ལྗང་ན་འབོལ་སྨན་བདུན་སྟེང་པི་པི་ལིང་དང་ཨ་གར་བསྣན་པ་དང་། གཞན་ཡང་ནད་ཁམས་དང་
བསྟུན་པའི་ཁ་བསྒྱུར་ལ་སྐྱུ་རུའི་ཐང་གིས་སྨན་རྟ་བྱས་ནས་བཏང་ངོ༌། ཚ་ཤས་ཆེ་ལ་དེ་ལྟར་ཡུན་རིང་བསྟེན་པས་
ཕན་ཆེ་ལ་གལ་ཏེ་གྲང་ཆུར་མྱུར་དུ་མ་བསྒྱུར་ཀྱང་ཚ་ཆུའི་རླབས་འདིས་གཅོག་པར་བྱེད་དོ། །
༣. རྫིང་གི་འོར་ཁུང་བསལ་བའི་བཅོས། ཆུ་བཤལ་དང་ཆུ་སྦྱོངས་དང་། འཕྲུལ་འཛག་གསུམ་གྱིས་བཅོས་
དགོས་ཏེ། (1) ཆུ་བཤལ་ནི་མན་རྒྱུད་ཨ་རུ་བཅུ་བཞི་པའི་རིལ་བུ་ཆང་གིས་དབུལ་ནས་སྔོན་འགྲོ་ཕྱི་རྗེས་སོགས་
ལས་ལྔ་སྤྱི་དང་མཐུན་པར་བྱས་ཤིང་། རྗེས་སུ་སེ་འབྲུ་བཅུ་བདུན་པའི་རིལ་བུ་བསྟེན་པར་བྱའོ། །(2) ཆུ་སྦྱོང་
ནི་རྒྱུ་ཚུ་བཅུ་གསུམ་པ་དང་རྒྱ་ཚྭ་ལྔ་པ་སྲད་དཀར་ཐང་གིས་དབུལ་ཏེ་ཆུ་རྣམས་འདྲོངས་པར་བྱའོ། །(3) འཕྲུལ་
104



འཛག་རྣོན་པོ་ནི། དན་ད་ཉེར་བདུན་པ་ཚ་གྲང་རྟས་བསྒྱུར་ནས་ཆང་གིས་དབུལ་ཞིང་རྩ་ལྟོ་གཉིས་ནས་སྦྱང་བར་
བྱའོ། །དེ་ཡང་ཟུངས་བཟང་ཅན་རྣམས་ལ་སྨན་གྱིས་ཞག་རེ་སྦྱངས་ཤིང་ཞག་རེ་ལུས་ཟུངས་གསོ་བ་དང་། ཟུངས་
ངན་ལ་ཟས་ཞག་གཉིས་དང་། སྨན་ཞག་གཅིག་སྤེལ་ཏེ་འཐེང་འགྲོས་ཆ་ཆེ་ཆུང་ཤེས་པར་བྱ་དགོས་སོ། །
༤. མཚོ་མོ་ཡུར་དུ་དྲངས་པ་ལྟ་བུའི་བཅོས་ནི། རྩ་ནས་གཙག་པ་དང་གསང་ནས་གཙག་པ་གཉིས་ཀྱིས་
བཅོས་དགོས་ཏེ། དང་པོ་རྩ་ནས་གཙག་པ་ལ་ཤ་རུ་ལྔ་སྦྱོར་གྱིས་རྩ་ལམ་ནས་སྦྱངས་ཤིང་། ཆུ་སེར་གདོང་རྩ་གཏར་
བ་དང་། རྐང་པ་སྐྲངས་ཆེ་བ་ལ་མཐེ་བོང་བོར་བའི་སོར་མོ་གསུམ་གྱི་བར་ནས་གྱེན་མཚོན་གང་བཅལ་བར་ཐུར་
མས་ཕུག་ལ་ཆུ་སེར་དབྱུང་བ་དང་། ཆུ་སེར་དབྱུང་ཐག་ཆོད་ནས་རྨ་ཁར་སྤྲུ་བས་བསྲེག་གོ། གཉིས་པ་གསང་ནས་
གཙག་པ་ནི་དཔྱད་ཐམས་ཅད་ཀྱིས་བརྡུགས་ན། རྒྱབ་རྩིབ་ཐུང་གཉིས་ཀྱི་མཆན་ཁུང་ངོས་དང་། མདུན་གྱི་ལྷན་སྣ་
ནས་མཚོན་གང་ཐུར་དུ་གཞལ་བ་ཁ་གསུམ་གྱི་གསང་མན་ཆད་དང༌། ལྟེ་བ་ཡན་ཆད་དུ་འཕོ་ལེན་གྱི་མཚམས་སུ་
པགས་པ་སྲབ་པའི་འབྲི་བའི་དམིགས་ཡོད་པ་དེ་ཡིན་ལ། རྐེད་པར་མཆུ་འཆིངས་སྣམ་བུ་སྲབ་མཐུག་རན་པས་
མས་ནས་ཡར་བསྡམས་ལ་སྐྱིལ་ཀྲུང་ཁད་མཉམ་པར་སྟན་ལ་འདུག་ཅིང་དྲང་པོར་བསྲངས་ནས་ཕོ་བའི་རྗེམས་
དང་། རྗེམས་འཛིན་ཁུག་པ་དང་མའི་སྟེང་མ་ཡིན་པར་སྦུབས་ཐུར་སྨྱུ་གུ་ཁས་སོར་གཉིས་ཙམ་དབུག་ནས་ཆུ་མང་
ཉུང་ནད་དང་འཚམ་པར་ཕྱིར་དྲངས་པ་དང་དེ་ཡང་ལྟེ་བ་མན་ཆད་ཆུའི་མཁར་ཡིན་པས་དབུག་མི་རུང་བ་དང་།
གཙག་པའི་ཆུ་མདོག་སྤྲིན་ཆུ་འདྲ་བ་སྔོན་པོ་བྱུང་ན་ལེགས་པ་དང་། ལྗང་དང་སེར་བ་བྱུང་ན་འབྲིང་། དམར་པོ་
དང་སྨུག་པོ་བྱུང་ན་བླངས་མི་རུང་བ་ཡིན། ཕུག་པའི་ཤུལ་དུ་དུང་དང་འགྲོན་བུ་གླིན་ཞིང་། དེ་སྟེང་འབྱར་རྩིས་དམ་
སྦྱར་བར་བྱའོ། །
༥. རྒྱ་མཚོ་རང་གནས་སུ་སྐེམ་པ་ནི། སྨན་དང་ཟས་སྤྱོད་དཔྱད་རྣམས་སུ་ཡོད་པ་ལས། སྨན་གྱིས་སྐེམ་པ་
མན་རྒྱུད་ཐལ་སྦྱོར་རིལ་བུ་རིམ་པས་བསྐྱེད་ལ་ནད་ཁམས་དང་བསྟུན་ནས་ཟླ་གཅིག་ལྟ་བུར་ཁྱེའུ་སུས་བསྟེན་པ་
དང་། དེ་ཡང་གྲང་ཆུ་སྐེམ་པར་བི་ཥའི་སྦྱོར་བ། སྐྲན་ཟགས་སྐེམ་པར་རྒྱུས་སྦྱོར། ཚ་ཆུ་སྐེམ་པ་དང་དངུལ་ཆུའི་སྦྱོར་
བ། དོན་ཟགས་སྐེམ་པར་ཟངས་ཐལ་སྦྱོར་བ། ཚ་གྲང་ཐུན་མོང་སྐེམ་པར་ཟངས་ལྕགས་དངུལ་གསུམ་གྱི་ཐལ་སྦྱོར་
སོགས་ནད་རྟགས་དང་བསྟུན་ནས་གཏོང་། ཟས་སུ་ལུག་ཤ་དང་གཡག་རྒོད་ཀྱི་ཤའི་ཚོ་ཁུ་སྤྱོད་བྲན། མར། ཟན་
དྲོན། ཆང་འཇམ་སོགས་བསྟེན་པ་དང༌། འཇུ་དཀའ་བའི་སྔོ་ངད་དང་། ཟས་ངན་པའི་རིགས། བསིལ་བའི་ཟས་
སོགས་སྤངས་པ་དང་། ཁྱད་པར་ཚ་ཆུ་ལ་དྲོད་བཅུད་ཚེས་དྲགས་པ། སྤྱོད་ལམ་བསེར་བུ། རླན་གྲོང་དྲག་ཤུལ་གྱི་
རིགས་སོགས་སྤངས་ནས་དྲོ་བའི་གནས་སུ་མི་རྔུལ་ཙམ་དུ་བཅག་པར་བྱའོ། །དཔྱད་དུ་གཡི་སྤྱང་པགས་པས་སྤུ་
105



དུག།ས་བྱ་བ་དང་། ལྟེ་བའི་གསང་བཞི་སྒྲོམ་དང་། ལྷན་སྣའི་རྩེ་མོ་དང་། སྒྲོག་རུས་གཤོངས་གཉིས་དང་། ཚིགས་པ་
དང་པོ་དང་བཅུ་གཉིས་པ་རྣམས་བསྲེག་ཅིང་། གཞན་ཡང་དོན་སྣོད་གང་བབས་ཀྱི་གསང་སྒོ་མེ་ཡིས་བསྡམ་མོ། །
༦. རྩ་ལ་འགག་མིག་ཏུ་གཞུག་པའི་བཅོས་ནི། མན་རྒྱུད་དོམ་མཁྲིས་བཞི་པས་རྩ་ཁ་བསྡམ་པར་བྱས་ལ་
སྐེམ་གྱི་སྐབས་བཤད་པའི་དམིགས་བསྲེག་པ་བསྐྱར་ལ་ཁྱད་པར་སྟེང་གི་ཆུ་སྒོའི་གསང་ཚིགས་པ་དང་པོ་དང་།
བར་གྱི་ཆུ་སྒོའི་ཚིགས་པ་བཅུ་གསུམ། འོག་གི་ཆུ་སྒོའི་ཚིགས་པ་བཅོ་བརྒྱད་མེ་ཡིས་བསྡམ་མོ། །
དམུ་ཆུ་བྱེ་བྲག་གི་བཅོས། བྱེར་བའི་ཆུ་གསུམ་ལ་ཕྱི་རྒྱུད་སེ་འབྲུ་བཞི་པས་མེ་དྲོད་བསྲུང་ཞིང་། དེ་རྗེས་
ཁྲག་བྱེར་ལ་ག་བུར་ཉེར་ལྔ་བཏང་ནས་འཇམ་པའི་བལ་གྱིས་སྦྱང་ཞིང་། རྩ་ཁ་ཕྱེ་ཞིང་ཁྲག་ཉུང་ངུ་འདོན་པ་དང་།
ཟས་སྐོམ་བསིལ་དྲོད་སྤེལ་ཞིང་སྙོམས་པས་བཅོས། མཁྲིས་བྱེར་ལ་དུར་བྱིད་གསུམ་པས་སྦྱོངས་བཏང་ཞིང་། ཕོ་
གསང་མདུན་དབུས་མ་དང་རྒྱབ་ཚིགས་བཅུ་གཉིས་པ་བསྲེག གོང་གི་ཐལ་སྦྱོར་གྱིས་སྐེམ་པ་དང་། ཟས་སྐོམ་གོང་
བཞིན་བྱ། དྭངས་མ་ཆུ་བྱེར་ལ་སྟོད་སྨད་བར་གྱི་ཆུ་སྒོ་གསུམ་བསྡམ་ཞིང་ཟས་སྐོམ་གཉིས་དྲོད་བསྟེན་པ་དང་
སྐེམ་གྱི་སྦྱོར་བ་བསྟེན་ནོ། །བཅོས་དེརྣམས་ཀྱིས་མ་ཐུབ་པར་རྙིང་ན་སྤྱི་བཅོས་རྣམ་ལྔ་བྱའོ། །མཆིན་པའི་ཟགས་
ཆུ་ལ་བྲག་ཞུན་བཅུ་གཉིས་པས་ཟགས་པ་བསྡམས་ཤིང་། རུ་ཐུང་གི་རྩ་གཡས་གཏར་བ་དང་། གོང་གི་ཟངས་ཐལ་
སྦྱོར་བ་དང་། དངུལ་ཆུའི་སྦྱོར་བས་སྐེམ་པར་བྱའོ། །མཆེར་ཟགས་ལ་བྱི་ཏང་ག་དང་། ཤུ་དག་རྒྱ་ཚྭ་བཅས་འོ་
མར་བསྐོལ་བ་བླུད་པར་བྱ་བ་དང་ཕོ་རིས་དཀར་པོ་བསྐོལ་བར་རྒྱ་ཚྭ་པི་ལིང་ཙིཏྲ་ཀ་བཏབ་པ་བཏང་བས་སྐེམ་པར་
བྱེད་དོ། །གློ་བར་ཟགས་ན་སེ་འབྲུ་ལྔ་པ་བཏང་ནས་ཕོ་བ་བཟུང་ལ་གོང་གི་ཟངས་ཐལ་གྱི་སྐེམ་བསྟེན་རྗེས་ཚིགས་
པ་དྲུག་པ་དང་བདུན་པ་མེ་ཡིས་བསྲེག ཕོ་ལོང་ཟགས་པ་དང་འཁྱིམས་ཆུ་ལ་ཟས་དྲོད་བག་ཅན་གོང་གི་ཐལ་སྦྱོར་
དང་བི་ཥའི་སྦྱོར་བ་བསྟེན། རྩ་བ་ལྔའི་སྨན་མར་དང་འཇམ་རྩི་གཏོང་ངོ༌། །སྐྲན་ཟགས་ལ་མན་རྒྱུད་ཙིཏྲ་ཀ་དགུ་
པ་དང་ཕྱི་རྒྱུད་ཐལ་སྨན་རྣོན་པོ་རྣམས་སྦྲང་དང་སྦྱར་ནས་བཏིང་བ་དང་། བཤིག་སྐེམ་དུས་གཅིག་ལ་བྱེད་པའི་
སྦྱོར་བ་བསྟེན། རྒྱུ་རྡོལ་ནི་འཚོ་བ་དཀའ་ཞིང་གཞན་གནོད་ཀྱི་ཆུ་ལ་ཆུ་རྩི་ཉེར་ལྔ་དང་། ར་མོ་ཤེལ་སྨན་སོགས་སྤྱི་
སྨན་དང་སྟོབས་ལྡན་གྱི་སྨན་རྣམས་ཀྱིས་བཅོས་པ་དང་། དུག་གྱུར་གྱི་ཆུ་ལ་སྐེམ་སྦྱོར་དང་དུག་གི་གཉེན་པོ་བསྟུན་
ནས་བཅོས་སོ། །རླུང་དང་མཁྲིས་པ་བད་ཀན་གསུམ་དང་ལྡན་པ་སོགས་གང་ཤས་ཆེ་བའི་ཆུ་ལ་སྨན་དཔྱད་ཟས་
སྤྱོད་སོགས་དེ་དང་དེའི་གཉེན་པོ་སྦྱར་རོ། །
ཀོང་སྤྲུལ་ཟིན་ཏིག་ལས། དེ་ལ་སྔོན་འགྲོ་ཨཱནྟི་དྲུག་ཐང་ཚད་ལྡན་ཞག་རེ་ཟུང་བསྟེན། འདི་ལ་སྲད་དཀར་
མ་འཁྲུལ་བ་དང་སྐྱུ་རུ་ར་བུངས་བསྐྱེད་པ་གནད་ཚེ། ༈ ཚ་ཆུ་དྲག་པོ་ལ་ཐང་འདི་མི་འཕྲོད་པའང་ཡོད་པས་ཚོད་
106



ཤེས་དགོས། དེ་ནས་ནངས་མོ་གུར་གུམ་ཆུ་འབེབས། གུར་གུམ་ཆུ་གྱུར། བདེ་བྱེད་ཆུ་སྒྱུར་རིགས་རྣམས་འུ་སྐྱུར་
གཉིས་ཀྱི་ཐང་གིས་འཕུལ། ཉིན་གུང་འབོལ་སྨན་བདུན་པ་ལ་སྐྱུར་རུ་བུངས་ལོགས་ཅན་ཏུ་སྐྱུར་ཐང་གིས་འཕུལ།
འདི་ནང་གུར་གུམ་ལ་ཁ་ཆེ་མི་འདེབས་བལ་གུར་སྦྱོར་དགོས། གཞན་ཡང་གླང་ཆེན་གངྒཱ་ཆུ་སྒྱུར། སྨན་ནག་ཆུ་སྨན།
ཉམས་ཡིག་གི་ཝཾབཅུ་གཅིག་རྒྱུད་ཀྱི་གི་ཝཾ་དགུ་པ་རྣམས་གང་རིགས་སྒྱུར་ཐང་གིས་འཕུལ། འདི་རྣམས་ལ་གླང་
ཆེན་གི་ཝཾདངོས་བུངས་བསྐྱེད་ནས་བཏང་བ་གནད། ནུབ་སྨན་ཟླ་ཤེལ་ཆུ་སྒྱུར་སོགས་ཆུ་སྐྱུར་རིགས་དང་། འབྲི་
ལུགས་བོང་དཀར་བཅུ་པ། ཆུ་སྨན་བདེ་བའི་འཁོར་ལོ་སོགས་སྐུ་རུ་རའི་ཐང་གིས་འཕུལ་ལ་སྐབས་བསྟུན་བཏང་ཆུ་
གཞིའི་རིགས་ལ་བཏུང་བ་ཤིན་ཏུ་ཉུང་བ་གལ་ཆེ་ཞིང་ཁྱད་པར་ཆང་རག་གཏན་ནས་འགྲོ་མི་ཉན། སེང་ཁཎ་གྱི་ཇ་
དང་སྐྱུ་རུ་རའི་ཐང་གིས་སྐོམ་སེལ་བ་གལ་ཆེ། ལྡོགས་དཀའ་ན་རིན་ཆེན་རིལ་བུས་ལྡོག་པའང་སྲིད། འདི་ལ་དཔྱད་
མི་རུང་ཡང་ཅིས་ཀྱང་སེལ་དཀའ་ན་ཆུ་སྦྱོང་གི་རིགས་གང་འོས་སམ། བ་ཆུའི་འཕྲུལ་བཤལ་གཞུང་གཞིན་སྦྱར་བའི་
སྟེང་འབུ་སྐྱོགས་བསྣན་པའམ། ཡང་ན་བདེ་བའི་འཁོར་ལོ་དང་། འབུ་སྐྱོགས་བདུན་པ་ལྟག་པ་སྤྲད་པའི་བཤལ་
བཏང་བས་སེལ་བར་གསུངས། རྗེས་གཅོད་ཆུ་གསང་ཚིགས་པ་དང་པོ་བཅུ་གསུམ་བཅོ་བརྒྱད་རྣམས་མེས་བསྡམ།
ཟས་སྤྱོད་རིང་དུ་གཟབ། ༈ གྲང་ཆུའི་རྟགས་བད་ཀན་སྤྱི་ལྟར་ལ་ཆུ་མདོག་སྔོ། ཝུ་བ་སོབ་ཅིང་དལ་བས་སྣོད་ཁེངས་
པའང་འབྱུང་། སྐྲངས་པ་སྐྱ་སོབ་ལ་ཕལ་ཆེར་སྨད་ནས་རིམ་གྱིས་རྒྱས། དེ་ལ་ཐོག་མར་ད་ལི་བཅུ་དྲུག་བཏང་། དེ་
ནས་ཆུ་སྐྱུར་རིགས་དང་། དྭངས་མ་ཆུ་འདྲེན་སོགས་བཏང་བ་ཡིན་ལ། ལྟག་པ་སྤྲོད་སྐབས་ནངས་སྨན་སེ་འབྲུའི་
སྦྱོར་བའི་རིགས། བདེ་བྱེད་སྙོམས་ལྡན། ལྕགས་ཕྱེ་བཅོ་ལྔ། ཉིན་གུང་གུར་གུམ་དང་བདེ་བྱེད་ཆུ་སྐྱུར། བདེ་བྱེད་
ཀུན་ཕན། དྭངས་མ་གནས་འཇོག དྭངས་མ་ཆུ་འདྲེན། དགོང་མོར་ད་ལི་བཅུ་དྲུག ཕྱི་རྒྱུད་ད་ལིས་སྦྱོར་བའི་
རིགས། ཤིང་ཀུན་ཅུར་ནིས་སོགས་བཏང་། གྲང་ཚའི་སྨན་རྣམས་ཉི་དགའི་ཐང་གིས་འཕུལ་བ་ལེགས། རིན་ཆེན་
རིལ་བུ་མི་འཕྲོད། ཡན་ལག་གི་སྐྲངས་རྣམས་རིམ་གྱིས་བྲི་བའམ། མ་བྲི་ཡང་ཕོ་བ་ལྷག་པར་སྐྲངས་པ་ནི་འཚོ་
དཀའ་བས། སེ་འབྲུ་བཞི་པའི་སྟེང་སྒ་ཏིག་བ་ཆུ་ཁཎྜ་ ཐར་ཁཎ་བཅས་བསྣན་པ་བཏང་བས་ཆུ་འདྲོང་བར་
གསུངས། ཚ་ཆུས་ཕོ་བ་སྐྲངས་པ་ལའང་ཅུ་གང་བདེ་བྱེད་ལ་བཤལ་སྨན་གསུམ་བསྣན་པ་བཏང་བས་ཟབ་པར་
བཤད། རྗེས་གཅོད་ཚ་གྲང་གཉིས་ཀར་སྐེམ་བྱེད་ཀྱི་བྱུག་པ་སྐྲང་ལྷག་སྟེང་བྱུགས་ཤིང་མེ་ཉི་ལ་བསྲོ། ནད་ལྷག་མེད་
ཞི་སྐབས་ཆུ་ཚན་བསྟེན་པ་དང་ཆུ་གསང་ཁ་གསུམ་ལ་མེ་གདབ། ཆུ་ལྷག་ཞི་དཀའ་ན་ཟངས་ཐལ་ཉེར་ལྔ་སོགས་
སྦྱར། སློང་རྐྱེན་གྱི་ཟས་སྤྱོད་སྤྱི་དང་ཁྱད་པར་རླན་གྲང་བསེར་བུ་ཞུ་དཀའི་བཟའ་བཏུང་ཆུ་ངན་པ་སོགས་རྟག་ཏུ་
སྤངས། ཆུ་ནད་ཐམས་ཅད་ལ་བསྔགས་པའི་སྐྱུ་རུའང་ཁཎྜ་ལེགས་པར་བཀོལ་བ་དང་། ར་མོ་ཤེལ་སྨན་ལུགས་ཀྱི་
107



གསང་སྨན་ངོས་འཛིན་འབྲི་ལུགས་ཀྱི་མན་ངག་ལས་འབྱུང་བ་རྣམས་མ་ནོར་ཞིང་སོ་སོའི་དུས་གནད་མ་ཡོལ་བར་
བཏུས། རྨ་ཅུང་ཟད་ཕབ་ལ་གྲིབ་སྐམ་བྱས་པ་རྣམས་ཕྱོགས་གཅིག་ཁཎྜ་བྱས་པ་ཉིད་སྡུད་ཁ་རྣམས་ལ་བསྡེབས་པ་
བྱུང་ན་ཕན་ངེས་པའི་མན་ངག་སྙིང་ཐིག་མ་ཡིན་གསུངས། གློ་བར་བབས་ནས་ལུད་པ་སྐྱ་སོབ་ལུ། རྔམ་པ་
འདེགས། གདོང་པ་སྐྲངས་པ་ལ་ཅུ་གང་ཆུ་སྒྱུར་རམ། རྒུན་འབྲུམ་བདུན་སྦྱོར་ནང་ཤིང་ཚ་འཕྲིས། སྐྱུ་རུ་ར་བུངས་
བསྐྱེད་པ་དང་ཆུ་སྨན་སྤེལ། ཚ་ཆུ་དང་བསྡོངས་ན་འབོལ་བདུན་སྟེང་རྒུན་འབྲུམ་བདུན་པ་བསྣན་པ་དང་། ཨམྷི་
དྲུག་ཐང་ཤིང་མངར་བསྐྱེད་པས་འཕུལ། སྐྲན་དང་བསྡོངས་པ་ལ་ཐུར་མ་བྱ་བར་བཤད་ཀྱང་ལག་ལེན་ཚད་ལྡན་
མེད་ན་མི་བཏུབ། ལུ་ཆུང་བྱེད། ཆུ་མདོག་སྨུག་ཁ་ཡོད་པ་མཆིན་པའི་ཟགས་ཆུ་དང་འབམ་གཞུག་ཆུར་འགྱུར་བའི་
རིགས་ལ་གུར་གུམ་བདུན་སྦྱོར། གླང་ཆེན་ཆུ་སྐྱུར་སོགས་དང་། འབམ་གཞུག་ཚ་ཆུར་གྱུར་པ་ལ་གུར་ཏིག་བསྔགས།
ཆུ་ནད་བྱེར་ནས་ཡུན་རིང་དུ་མནར་བ་དང་། སྨུག་པོའི་ཟག་ཆུ་སོགས་ལ་ཟླ་ཤེལ་བདུད་རྩི་ཐིག་པ་ཁོ་ན་ཟབ། ཆུ་
སེར་དང་བསྡོངས་ནས་སྐྲངས་ཤིན་ཏུ་ཆེ་ཞིང་ཆུ་སེར་བརྡོལ་བ་ལ་གསང་སྨན་ཆིག་བསྒྱུར་བཏང་བས་ཕན་པར་
བཤད། མདོར་དྲིལ་ན་ཚ་ཆུ་ལ་འབོལ་སྨན་བདུན་པ་དང་། གྲང་ཆུ་ལ་ཨམི་དྲུག་ཐང་ངམ། ད་ལི་བཅུ་དྲུག་མ་ནུ་བཞི་
ཐང་གིས་འཕུལ་བ་ཞག་ཁ་ཡར་བསྟེན་རྗེས། དངོས་གཞིར་ཚ་ཆུ་ལ་ཆུ་འབེབས་དཀའ་ན་འབོལ་སྨན་སྟེང་རྒྱུ་སྡིག་
གསེར་བྱེ་ལྕམ་པ་བསྣན་པ་དང་། གྲང་ཆུ་ལ་ཆུ་རྩི་ཉེར་ལྔའམ། སེ་འབྲིའི་རིགས་སོགས་གང་འཕྲོད་སྦྱོར། ཤིན་ཏུ་
སྐྱངས་ཆེ་ཞིང་ཆུ་སེར་དང་བསྡོངས་ན་སྒ་ཏིག་ཁོཎྜའམ་བ་ཆུའི་ཁཎྜ་བསྣན་ལ་བཏང་། སྲད་རིགས་འགྲོ་བའི་སྨན་
རྣམས་ཚ་ཆུ་ལ་མི་འཕྲོད་པས་བཏང་སྲོལ་མེད། ཚ་ཆུ་ཡག་ཉེས་ཚེ་ཡང་སྣ་ལོན་སླ། གྲང་ཆུ་སྨན་སོགས་ཀྱིས་ཡག་
ཉེས་འཕྲལ་དུ་མི་བྱེད་ཀྱང་གདིང་ཆེ། སྤྱིར་གོང་སྨོས་སྨན་རྣམས་ཐོག་མ་ནས་འཕྲོད་ཉམས་དང་ངོ་ལོན་པ་ཞིག་མ་
བྱུང་ན་དཀའ་བར་སྣང་ངོ༌། །ཞེས་དང་། གསོ་རིག་སྙིང་བསྡུས་སྐྱ་རེངས་གསར་པ་ལས། སྤྱིར་སྙིང་དང་། མཆིན་
པ། མཁལ་མ་སོགས་གང་གི་རྒྱུ་རྐྱེན་ལ་གཞིགས་ནས་བཅོས་ཐབས་བཟུང་དགོས་པ་ཕུད། བྱེ་བྲག་ཏུ་ཚ་ཆུ་རྒྱས་
པའི་སྐབས་སུ་ཚ་རླབས་བཅག་ནས་གྲང་ཆུར་བསྒྱུར་ཆེད་སྨན་སྐྱུ་རུའི་ཆིག་ཐང་ངམ་ཡང་ན་ཨམྷི་དྲུག་ཐང་ཐེངས་
ཁ་ཤས་བཏང་རྗེས། འབོལ་སྨན་བདུན་པ་དང་། གླང་ཆེན་གང་གཱ་ཚུ་བསྒྱུར། བོང་དཀར་བཅུ་པ་སོགས་བཏང་ནས་
ཚ་ཤས་འཇགས་མཚམས་སུ་ཅུ་གང་བདེ་བྱེད་དང༌། དྭ་ལི་བརྒྱད་པ། བདེ་བྱེད་ཆུ་བསྒྱུར། རླུང་ཤས་ཆེ་བའི་སྐབས་
སུ་ཨར་བརྒྱད་ཆུ་བསྒྱུར་དང་། ཨ་གར་བཅོ་ལྔ་གང་དགའ་གཏོང་རྒྱུ་དང་། ཡང་ན་འབོལ་སྨན་བདུན་པར་ནད་
ཁམས་དང་བསྟུན་ནས་ཁ་སྒྱུར་སྣོན་པ་སྟེ། གློ་དང་བསྡོངས་པའི་ཆུ་བསགས་པར་གསེར་གྱི་མེ་ཏོག་བཞག་ནས་
ཤིང་མངར་བསྣན་པ་དང་། མཁྲིས་ཤས་ཆེ་བའི་ཚ་ཆུར་བ་ལེ་ཀ་བཞག་ནས་བོང་དཀར་། མཚེར་པའི་ཆུ་ལ་བ་ཤ་ཀ་
108



བཞག་ནས་ལི་ཤི མཆིན་པའི་ཟགས་ཆུར་གསེར་མེ་བཞག་ནས་གི་ཝང་། མཁལ་མར་གསེར་མེ་བཞག་ནས་ཨ་རུ་
ར་བསྣན་པ་བཅས་ནི་བདུན་པ་བརྒྱད་དུ་མི་འགྲོ་བར་སྐབས་བསྟུན་བཟོ་རྒྱུ་དང་། ཚད་མཇུག་གི་ཆུ་ལ་འབོལ་སྨན་
བདུན་པའི་སྟེང་ལི་ག་དུར་བསྣན་ནས་བཏང་ཆོག་པ་མ་ཟད། གོང་གསལ་ཚ་ཚའི་སྨན་ཚང་མར་སྐྱུ་རུ་རའི་ཁཎྜའི་
ཆིག་ཐང་གིས་སྨན་རྟ་བྱས་ན་དམིགས་བསལ་གྱི་ནུས་པ་ཐོན་ཐུབ་ཀྱི་རེད། དེ་མིན་ཚ་ཆུར་ཕན་པའི་སྨན་གང་ལ་དེ་
འཚམ་གྱིས་བཏང་ཆོག གྲང་ཚུའི་སྐབས་སུ་ཕོ་བའི་མེ་དྲོད་ཞན་པ་དང་། མཁལ་གྲང་གི་ཆུ་འགགས་སེལ་བྱེད་སྨན་
སེ་འབྲུ་ཀུན་བདེ་དང་། སེ་འབྲུ་ཉི་དགའ། དྭ་ལིས་བཅུ་དྲུག སུག་སྨེལ་བཅུ་པ། བདེ་བྱེད་ཆུ་བསྒྱུར་སོགས་དང་།
གྲང་རླུང་གི་ཆུ་ལ་ཞི་བྱེད་ཆུ་བསྒྱུར་དང༌། ཨར་བརྒྱུད་ཆུ་བསྒྱུར་སོགས་ཀྱི་སྨན་རྣམས་འུ་སྐྱུར་ལྕམ་པའི་ཐང་དང་།
མཁལ་མའི་ཆུ་ལ་གཟེ་མ་སུམ་ཐང་གི་སྨན་རྟ་སྟེ་གང་ལ་དེ་འཚམས་ཀྱིས་གཏོང་རྒྱུ་དང་། དེ་མིན་གྲང་ཆུའི་སྨན་
རྣམས་ནད་བབས་དང་བསྟུན་ནས་འོས་འཚམ་གྱིས་བེད་སྤྱོད་བཏང་ཆོག གཞན་ཡང་འབམ་ གཞི་དང་ཆུ་
བསགས་པའི་ནད་བསྡོངས་པར་གླང་ཆེན་གང་གཱ་ཆུ་བསྒྱུར་དང་། འབམ་ཚུའི་གསང་སྨན་ཁྲག་སྨན་གཞོན་ནུ་
དང༌། ཆབ་འདྲེན་གཞོན་ནུ་ལྟག་སྤྲོད་དུ་གཏོང་བ་བཅས་བྱེད་དགོས། མཇུག་ཏུ་ནད་ལོག་མི་རྒྱག་པའི་ཆེད་དུ་
ཚིགས་པ་དང་པོ་དང་། བཅུ་གསུམ་པ། བཅོ་བརྒྱད་པ། ཕོ་གསང་དབུས་མ་བཅས་སུ་མེ་བཙའ་གདབ་པ་དང་། ཕོ་
བའི་མེ་དྲོད་གསོ་བྱེད་སྨན་སེ་འབྲུ་དྭངས་གནས་སོགས་ཞོགས་པ་ཡུན་དུ་བསྟེན་དགོས། ཞེས་སོ། །
བདུན། དམུ་ཚུའི་ཕྱི་རྗེས་བཅད་པ།
མཐར་ཕྱིར་མི་ལྡོག་པའི་རྗེས་གཅོད་ལ། སྔོ་ངད་འཇུ་དཀའ་བའི་ཟས་དང་། འཇིག་ཟས། ཉ་ཕག་དང་རུལ་
སུངས་ཀྱི་ཟས། སྒོག་ཆང་སྐྱུར་པོ་སོགས་དང་། རྟ་ལ་ཞོན་པ་དང་། ཉལ་པོ་སྤྱོད་པ། འགྲོ་འདུག་ཆེས་པ་དང་། རླན་
དང་གྲང་བ་དང་། ཟས་སྤྱོད་མི་འཕྲོད་པ་དང་མི་མཐུན་པ་ལོ་གཅིག་གི་དུས་བར་བསྲུང་བ་དང་། གོང་དུ་བཤད་
པའི་སྐེམས་ཀྱི་སྨན་རྣམས་ནང་རེ་བཞིན་རྒྱུན་མི་ཆད་པར་གཏོང་བ་དང་། རྩ་བ་ལྔའི་སྨན་མར་དང་། ད་བྱིད་སྐྱིད་
གོར་གྱི་སྨན་མར་གྱིས་ལུས་ཟུངས་ལེགས་པར་གསོས་ནས་དམུ་ཆུའི་ནད་ཀྱི་གཡུལ་ལས་བཟློག་པར་བྱའོ། །
109



བརྡ་འགྲོལ།
༡ དམུ་ཆུ། – དམུ་ཞེས་ལྷ་སྲིན་སྡེ་བརྒྱད་ཀྱི་ནང་ཚན་གདུག་པ་ཅན་ཞིག་གི་མིང་དེ་ནད་ལ་བཏགས་པའི་བད་
ཀན་ཆུ་འགགས་ནད་ཀྱི་མིང་སྟེ། སྟག་ཚང་ལོ་ཙཱ་བས། ནད་བདག་དམུ་ཡིས་གཏོང་བ་ཡི། དོན་སྣོད་ཕྱི་
ནང་ཀུན་ཁྱབ་པའི། གདུག་པ་ཅན་གྱི་ནད་ཆུ་ལ། དམུ་ཆུ་ཞེས་སུ་གྲགས་པ་ཡིན། ཞེས་གསུངས་པ་
ལྟར་རོ། །
༢ དམུ་རྫིང་། – ལྷ་སྲིན་སྡེ་བརྒྱད་ཀྱི་ནང་ཚན་གདུག་པ་ཅན་དམུ་ཡིས་བཏང་བའི་ནད་དེ་ཆུ་ཁམས་ཀྱི་སྙིགས་
མ་དྭངས་མའི་གནས་སུ་ཤོར་ནས་རྫིང་བུ་ཆུས་ཁེངས་པ་ལྟར་དོན་སྣོད་རང་རང་གི་གནས་སུ་རྒྱས་པའི་
ཆུ་ནད་ལ་དམུ་རྫིང་ཞེས་བརྗོད་པའོ། །ཡང་ཆུ་ཁམས་ཀྱི་སྙིགས་མ་དྭངས་མའི་གནས་སུ་ཤོར་ནས་རྫིང་
བུ་ཆུས་ཁེངས་པ་དང་འདྲ་བར་ཆགས་པའི་ཆ་ནས་དམུ་རྫིང་ཞེས་བཤད་པ་ཡིན་ནོ། །
༣ དམུ་ཆུ འི་གནས་གསུམ། – དམུ་ཆུ་གནས་ཡུལ་ཕྱི་ནང་བར་གསུམ་གྱི་བསྡུས་མིང་སྟེ། ཕྱི་ཆུ་ཤ་མདངས་ཀྱི་
བར་དུ་གནས་པ་དང་། ནང་ཆུ་རྒྱུ་ལོང་སོགས་སྣོད་ཀྱི་སྟེང་དུ་འཕོ་བར་གནས་པ། བར་ཆུ་པགས་པའི་
འོག་དང་ཤ་ཡི་སྟེང་དུ་ཁྱབ་པར་གནས་པའོ། །
༤ བྱེར་ཆུ། - དྭངས་མ་མ་ཞུ་པར་མཆིན་ལམ་བརྒྱུད་ནས་ཟུངས་སུ་མ་གྱུར་བ་ངན་ཁྲག་དང་ཆུ་སེར་རྒྱས་པ་དེ་
རླུང་གིས་ལུས་ཀྱི་གནས་ཀུན་ཏུ་བྱེར་ཞིང་ཁྱབ་པར་གཏོང་བའི་ཆུ་ནད་ལ་བྱའོ། །དབྱེ་ན་གསུམ་དུ་
འགྱུར་རོ། །
༥ ཟགས་ཆུ། – ཕོ་བའི་མེ་དྲོད་ཉམས་ཤིང་ཤོར་བ་ཡིན་པས་མ་ཞུ་བའི་བད་ཀན་གྱིས་དྭངས་མ་རྒྱུ་བའི་ལམ་རྩ་
མིག་བཀག་སྟེ་དྭངས་མ་མ་ཞུ་བ་དེ་ཉིད་དོན་སྣོད་དང་རྩ་མིག་ སོགས་གནས་གང་རུང་དུ་ཡུན་རིང་
གནས་པ་དེས་མེ་དྲོད་ཀྱི་སྟོབས་ཤོར་ནས་རྫ་གསར་ཆུས་བཀང་བའི་ལྡེབ་ནས་ཟིལ་པ་ཕྲུམ་མེར་རྡུལ་བ་
ལྟར་དལ་བུས་བྱང་ཁོག་སྨད་དུ་ཟགས་པ་དེ་ལ་ཟགས་ཆུ་ཞེས་བྱའོ། ། །
༦ འཁྱིམས་ཆུ། – རྩ་ཁ་ལོགས་པའི་འཁྱིམས་ཆུ་ནི། མ་ཞུ་བ་དེས་ཕོ་བའི་བད་ཀན་འཕེལ་བས་དྲི་ཆུ་དང་། ཐུར་
སེལ་གྱི་རྒྱུ་ལམ་བཀག་སྟེ་རླུང་དེ་ལོག་ནས་དྲི་ཆུ་དྭངས་མའི་རྒྱུ་ལམ་ལ་ཤོར་ནས་པགས་པའི་འོག་ཆུས་
ཁེངས་པ་དེ་ནི་རྩ་ཁ་ལོག་ནས་དྲི་ཆུ་འཁྱིམས་པའི་ཆུ་ནད་ཡིན། །
༧ སྒབ་བཞི། - སྒབ་ནི་འདབས་དང་སྨད་ཀྱི་མིང་སྟེ། གོས་ཀྱི་གབ་བམ་ལུ་བའི་སྐབ་ཞེས་པ་དང་འདྲ། འགབ་
110



ཀྱང་ཟེར། བཞི་ནི་ང་ར་གདོང་གཉིས་དང་བོལ་གོང་གཉིས་བཅས་བཞིའོ། །
༨ ཆུ་སྒོ་གསང་གསུམ།– སྟེང་གི་ཆུ་སྒོ་ཚིགས་པ་དང་པོ། བར་གྱི་ཆུ་སྒོ་ཚིགས་པ་བཅུ་གསུམ་པ། འོག་གི་ཆུ་སྒོ་
ཚིགས་པ་བཅོ་བརྒྱུད་པ།
བསམ་གཞིག
༡ དམུ་ཆུའི་ནད་ཀྱི་ངོ་བོ་དང་འགྱུར་ཚལ་བཅས་ཡིད་ལ་གསལ་བོ་ངེས་དགོས།
༢ དམུ་ཚུའི་ནད་ཀྱི་རྟགས་སྤྱི་བྱེ་བྲག་རྣམས་ཤེས་པར་བྱེད་དགོས།
༣ དམུ་ཆུའི་ནད་ལ་དམིགས་བསལ་གྱི་བཅོས་ཐབས་གང་དང་གང་ཡོད།
111



སློབ་ཚན་བཅུ་གཅིག་པ། གཅོད་ཆེན་ཟད་བྱེད་ཀྱི་ནད་གསོ་བ།
གཅོང་ཆེན་པོ་ཟད་བྱེད་དམ་གློ་གཅོང་ཆེན་པོ་ཟད་བྱེད་ཅེས་པ་འདི་ནི། ནད་ཀྱི་ངོ་བོ་དང་འཇུག་ཚུལ་ནད་
མིང་རིག་བྱེད་ཀྱི་གཏམ་རྒྱུད་དང་སྦྱར་བ་བཅས་ལ་བལྟོས་ནས་བཏགས་པའི་མིང་སྟེ། བུ་གའི་རྒྱུ་ལམ་འཁྲུགས་
ནས་དྭངས་མ་མ་སྨིན་པར་དྲི་མར་གྱུར་པས། ལུས་ཀྱི་སྲོག་ཟུངས་བདུན་ཟད་དེ་སྐམ་པ་ལ་སྤྱིར་གཅོང་ནད་ཟད་
བྱེད་དུ་བཤད་པ་དང་། ཟུངས་ཟད་པ་དང་གློ་བ་མི་བདེ་ཞིང་ལུད་པ་དང་དབུགས་མི་བདེ་བ་སོགས་འབྱུང་བ་དེ་
བཏང་སྙོམས་སུ་བཞག་ནས་མ་བཅོས་ན་གློ་གཅོང་ཟད་བྱེད་དུ་འགྱུར་བ་ན་གློ་བའི་གཅོང་ཞེས་བཤད་པ་དང་།
ནད་འདི་སྟོབས་ཆེན་གྱི་རྗེས་འབྲང་ཅན་དང་། ནད་མང་པོའི་སྔོན་དུ་འགྲོ་བ་ཅན་ཡིན་པས་ནད་ཆེན་པོར་
བཏགས་པ་དང་། ཟད་བྱེད་ཅེས་པ་ལུས་ཐམས་ཅད་དུ་ཟུངས་མེད་པར་རིམ་པས་སྐམ་པར་བྱེད་པ་དང་། ཟད་
པར་བྱེད་པས་ཟད་བྱེད་ཅེས་ཀྱང་བཤད་པ་ཡིན་ལ་འདིར་ནད་ཀྱི་རྒྱུ་དང་། དབྱེ་བ། རྟགས་བཅོས་རྣམས་བཤད་པ་
ཡིན་ནོ། །
གཅིག གཅོང་ནད་ཀྱི་རྒྱུ།
ཡན་ལག་བརྒྱད་པར། དྲག་ཤུལ་བསྟེན་དང་ཤུགས་བཀག་དང༌། །ཁུ་ཆུ་དྭངས་མ་སྣུམ་ཟད་དང་། ཁ་སྐོམ་
ཆོ་ག་དང་བྲལ་བསྟེན། །བཞི་པོ་དེ་དག་དེ་ཡི་རྒྱུ། །ཞེས་པ་ལྟར། བཤང་གཅི་དང་འཕྱེན་གྱི་དབུགས་བཀག་པ་
དང༌། དྭངས་མ་དང་ཁུ་བ་ལ་སོགས་པ་ལུས་ཟུངས་ཀྱི་སྣུམ་ཟད་པ་དང་། དྲག་ཤུལ་གྱི་ལས་དང་ཟས་སྐོམ་མི་མཐུན་
པ་བསྟེན་པས་རླུང་མཁྲིས་བད་ཀན་གྱི་ཉེས་པ་གསུམ་ཀ་འཁྲུགས་པར་གྱུར་ཏེ་ལུས་ཀུན་ལ་ཁྱབ་ཅིང་། རྒྱུ་ལམ་གྱི་བུ་
ག་འཁྲུགས་པ་དང་། ཕོ་བའི་མེ་དྲོད་ཉམས་པས་དྭངས་མ་ཟུངས་སུ་མ་སྨིན་པར་ཟས་གང་ཡང་དྲི་མར་གྱུར་ནས་
ཟུངས་ལ་ཟ་ཞིང་ཟད་པར་བྱེད་པས་སོ། །
ཡན་ལག་བརྒྱད་པའི་སྙིང་པོ་བསྡུས་པ་ལས། ནད་ནི་དུ་མ་རྗེས་འབྲང་ཞིང་། །ནད་མང་སྔོན་དུ་འགྲོ་
112



འགྱུར་ལ། །རྒྱལ་པོ་ཟད་བྱེད་སྐེམ་བྱེད་དང་། །ནད་ཀྱི་རྒྱལ་པོ་ཞེས་ཀྱང་བཤད། །རྒྱུ་སྐར་རྣམས་དང་བྲམ་ཟེ་
ཡི། །རྒྱལ་པོའི་གཅོང་དུ་སྔོན་གྱུར་ཅིང་། །གང་ཡང་ནད་ཀྱི་རྒྱལ་པོར་འགྱུར། །དེ་ཕྱིར་གནོད་པའི་རྒྱལ་པོར་
བཤད། །ལུས་དང་སྨན་ནི་ཟད་བྱེད་ཅིང་། །ཟད་ལས་འབྱུང་བས་ཟད་བྱེད་ཡིན། །དྭངས་སོགས་སྐེམ་པས་
སྐེམ་བྱེད་ཡིན། །དེ་རྣམས་དེ་ལས་གསལ་བས་རྒྱལ། །དྲག་ཤུལ་བསྟེན་དང་ཤུགས་བཀག་དང་། །ཁུ་ཆུ་དྭངས་
མ་སྣུམ་ཟད་དང་། ཟས་སྐོམ་ཆོ་ག་དང་འབྲལ་བསྟེན། །བཞི་པོ་འདི་དག་དེ་ཡི་རྒྱུ། ཞེས་སོ། །
གཉིས། གཅོང་ནད་ཀྱི་དབྱེ་བ།
རླུང་གྱུར་དང་། མཁྲིས་གྱུར་དང་། བད་ཀན་ལས་གྱུར་པ་གསུམ་དང་། ནད་སྔ་མ་གནས་པའི་སྟེང་དུ་ནད་
ཕྱི་མ་འབྱུང་བ་བླ་གཉན་གྱི་དབྱེ་བ། མ་ཞུ་བ་སྤྱི་ཁྱབ་ཏུ་བཞག་པའི་འཁྲུ་བ་དང༌། སྐྱུག་པ་དང་། ཆམ་པ་དང་། ལུད་
པ་མང་བ་དང༌། སྐད་འགགས་དང་། ཡི་ག་འཆུས་པ་སྟེ་དྲུག་བཅས་དྲིལ་བས་དབྱེ་བ་དགུ་བྱུང་ངོ༌
། །
གསུམ། གཅོང་ནད་ཀྱི་རྟགས།
སྤྱི་རྟགས། དང་པོ་སྔར་གྱི་མངོན་ཚུལ་ནི་ཆམ་པས་ཡང་ཡང་འདེབས་ལ་སྦྲིད་པ་མང་བ་དང་། ཟས་ཀྱི་རོ་མི་
ཚོར་ཞིང་། ལུས་ཀྱི་ཉམས་སྟོབས་ཞན། ཕོ་བའི་མེ་དྲོད་ཆུང་ཞིང་སྙིང་འཕར་བ། དང་ག་ཞན་པ། སྐྱུག་འདོད་ཅིང་།
རྐང་པའི་བོལ་གོང་དང་ངར་གདོང་སྐྲངས་པ། མིག་མདངས་དཀར་ཞིང་བུད་མེད་དང་ཤ་ཆང་ལ་ཤིན་ཏུ་སྲེད་ཅིང་
མགོ་དང་རྐང་པར་ཉི་མ་ཕོག་ན་མི་བཟོད་པ། ཟས་སྐོམ་གང་བསྟེན་དུས་ལུས་ལ་རྡུལ་འདུ་ཞིང་སྐྲ་སེན་རིང་པོར་སྐྱེ་
བ། རྨི་ལམ་ངན་པ་སྣ་ཚོགས་རྨི་བ་ཡིན་ནོ། །དེ་རྗེས་སྐབས་བར་དུ་གཅོང་ཆེན་ནད་ལུས་ཀྱི་སྟོད་ན་གནས་པའི་ཚེ་
ཆམ་པས་འདེབས་ཤིང་། ལུད་པ་མང་བ་དང་དབུགས་མི་བདེ། ཕྲག་པ་དང་མགོ་བོ་ན་ཞིང་། སྐད་འགགས་ལ་ཡི་
ག་འཆུས། གཅོང་ཆེན་གྱི་ནད་ལུས་ཀྱི་བར་ན་གནས་པའི་ཚེ་རྩིབ་ལོགས་གཟེར་ཟུག་བྱེད་ཅིང་། ཚིགས་གཞིར་
གནས་པའི་ཚེ་ན་རིམས་ཀྱིས་འདེབས་པར་བྱེད། དེ་རྗེས་སྐབས་ཐ་མར་གཅོང་ཆེན་གྱི་ནད་ལུས་ཀྱི་སྨད་དུ་གནས་
པའི་ཚེ་ན་ཕོ་བ་དང་རྒྱུ་ལོང་ལ་བབས་པས་ཟས་སྐྱུག་པ་དང་ཡང་ན་འཁྲུའམ་ཡང་ན་རྩུག་སྐམ་གྱི་ནད་དུ་འགྱུར་བ་
སོགས་གཅོང་ཆེན་གྱི་ནད་ཚུལ་བཅུ་གཅིག་དང་ལྡན་ཏེ། འདི་དག་སོ་སོར་བགྲངས་ན་ཟླ་ཟེར་དུ། དེ་རྣམས་གྲངས་
113



ནི་ཆམ་པ་དང་། ལུད་པ་དང་། དབུགས་མི་བདེ་བ་དང་། ཕྲག་པ་ན་བ་དང༌། སྤྱི་བོ་ན་བ་དང་། སྐད་འགགས་དང་།
ཡི་ག་འཆུས་པ་དང་། བཤང་བ་སླ་བ་དང་། ཆུག་སྐམ་དང་རློན་པ་དང་། རྩིབ་ལོགས་ཟུག་པ་དང་། རིམས་ཏེ་བཅུ་
གཅིག་པོ་དེ་དག་ནི་ཟད་བྱེད་ཀྱི་ནད་ཡིན་ནོ། ཞེས་གསུངས་སོ། །
བྱེ་བྲག་གི་རྟགས་ལས། རླུང་གྱུར་གྱི་རྟགས་སུ་ཀླད་པ་དང་རྩིབ་ལོགས་རྣམས་སུ་ན་ཟུག་འབྱུང་བ་དང་།
ཡན་ལག་རྣམས་ཀྱང་ན་ལ། ཁྱད་པར་སྐད་འགགས་ཤིང་མགུལ་པ་སུབ་སྙམ་བྱེད་པ་ཡིན་ནོ། །ཁྲིས་གྱུར་གྱི་རྟགས་
སུ་རྐང་པ་དང་ལག་པ་ཕྲག་པ་རྣམས་ཚ་བ་དང་ཚད་པས་འཁྲུ་བ། ཁྲག་སོགས་ཀྱིས་སྐྱུག་པ། དྲི་ཁ་ལ་སྣ་ཟ་བ། ལུས་
པོ་བྱིངས་རིམས་ཀྱིས་ཐེབས་པ་དང་འདྲ་བར་ན་བ་ཡིན་ནོ། །བད་གྱུར་གྱི་རྟགས་སུ་ལུས་ལྕི་ལ་སྐྱུག་ཅིང་ཡི་ག་
འཆུས་པ་དང་། མཚིལ་སྣབས་མང་ལ་ཆམ་པས་འདེབས་ཤིང་ཕོ་བའི་མེ་དྲོད་ཉམས་པ་སོགས་འབྱུང་ངོ་། །གཅོང་
ཆེན་གྱི་གནོད་པའི་ནད་མ་ཞུ་བ་དང་། འཁྲུ་བ་དང་། སྐྱུག་པ། ཆམ་པ། ལུད་པ་མང་བ། སྐད་འགགས། ཡི་ག་
འཆུས་པ་སོགས་མ་ཞུ་བ་སྤྱི་ཁྱབ་ཏུ་བཞག་པའི་བླ་གཉན་དྲུག་པོའི་རྟགས་རྣམས་སོ་སོ་ནས་སྨྲོས་མི་དགོས་པས་
བཞག་པ་ཡིན་ལ་ཞིབ་པར་བརྒྱད་པ་རྩ་འགྲེལ་དུ་བཀོད་པ་བཞིན་ཤེས་པར་བྱའོ། །
སྨན་བསྡུས་ཨེ་ལས། གློ་གཅོང་ཞེས་བྱ་འདི་ལྟར་འདོད། །ཤ་སྔོ་སྐམ་ལ་ལུས་སྟོབས་ཆུང་། །ལུད་པ་མི་
ཁོག་འགྲོ་མི་ནུས། །བྱི་ལའི་མགུར་འདྲ་སོག་ཅིང་ངར། །ཟས་དང་སྨན་དང་ལུས་ཟུངས་ཟད། །ཆམ་འདེབས་
སྤྲིད་པ་ཤིན་ཏུ་མང་། །མཆིལ་མ་ཁ་ནང་རོ་མང་བྲོ། །སྐྱུག་ཅིང་ཕོ་བའི་མེ་དྲོད་ཆུང་། །གཞོང་སྣོད་ཟས་ལ་སོ་
ཕག་མནམ། །གཙང་ཡང་མི་གཙང་ཉིད་དུ་མངོན། །ཕལ་ཆེར་ཟས་དང་སྐོམ་རྣམས་ལ། །སྦྲང་མ་རྩ་དང་སྐྲ་
སོགས་འབབ། །ལག་པ་ན་ཞིང་ཁ་གདོང་གཡོ། །སྐྲ་དང་སེན་མོ་རྣམ་པར་འཕེལ། །ལྕེ་མཆུ་སེན་མོ་བཀྲག་
མདངས་འཆོར། །ཕལ་ཆེར་དབྱར་བདེ་དགུན་དུས་ན། རྩངས་པ་སྡིག་སྦྲུལ་གཅན་གཟནསྲེ། །བྱ་རྣམས་ཀྱིས་ནི་
གཙེས་པ་རྨི། །ཡུལ་གྲོང་སྙོགས་དང་ཆུ་ཀླུང་སྐམ། །ལྗོན་ཤིང་རྣམས་ནི་འབར་བ་རྨི། །ཞེས་སོ། །
བཞི། གཅོང་ནད་ཀྱི་བཅོས་ཐབས།
སྤྱི་བཅོས། སྣུམ་འཆོས་དང་རུས་རྙིང་དང་བདུད་རྩི་ལྔས་དུགས་བྱས་ལ་པོ་སོ་ཆ་དང་འོ་མ་སྦྱར་བས་སྐྱུག་ཏུ་
གཞུག་ཅིང་། དུར་བྱིད་དང་དོང་གས་སྦྱངས་པ་བྱས་རྗེས་མེ་དྲོད་སྐྱེད་པའི་སྨན་སྦྱོར་གང་འོས་དང་བཅུད་ལེན་གྱི་
རིགས་གང་ཟབ་བསྟེན། ཟས་སུ་རླུང་འཇོམས་པའི་ཟས་དང་བད་ཀན་མི་སྐྱེ་བའི་ཡང་བ་བསྟེན་པ་དང༌། འབྲུ་རྙིང་
114



དང་། རའི་འོ་མ། ཤ་ཁུ་དང་། མར་གསར། ཆང་དང་བུ་རམ་སོགས་ཟུངས་འཕེལ་བའི་རིགས་བསྟེན་པ་དང་ཡིད་
དུ་འོང་བའི་སྤྱོད་ལམ་གྱི་རིགས་བསྟེན་པར་བྱའོ། །
བྱེ་བྲག་གི་བཅོས་ཐབས། རླུང་ལས་གྱུར་པ་ལ་གཅན་གཟན་དང་ཆུར་གནས་པའི་ཤ་མར་དུ་བཙོས་པའི་ཁུ་
བར་སྒ་གོ་སྙོད་སེ་འབྲུ་བཅས་ཀྱི་སྤྱོད་བཏབ་པ་དང་། ར་ཤ་མར་དུ་བཙོས་ཁུ་བར་སྒ་པི་སེ་འབྲུ་གང་རུང་ནས་ཐུག་
དང་སྦྱར་ནས་བཏང་བས་གོང་གི་བླ་གཉན་གྱི་གནོད་པ་དྲུག་སོགས་ཀྱང་སེལ་བར་བྱེད་དོ། །མཁྲིས་པ་ལས་གྱུར་
པ་ལ་ཆང་བླུད་པ་དང་། འུ་སུ་དང་སྒའི་ཐང་བཏང་ཞིང་། ཤིང་མངར་བཅུ་གཉིས་པའི་སྨན་མར་བསྟེན་ནོ། །བད་
ཀན་ལས་གྱུར་པ་ལ་ཚ་བ་ལྔ་དང་ཡ་བཀོ་ར་རྣམས་ལྡེ་གུ་དང་སྨན་མར་གང་རུང་དུ་བགྱིས་པས་གཅོང་ནད་དམུ་ཆུ་
དང་སྐྲན་འཇོམས་ལ། ཁྱད་པར་ཚང་རྙིང་པའི་དྭངས་མས་བད་ཀན་གྱི་རྩ་སྦུབས་འགགས་པ་སྦྱོང་བ་བསྔགས་
སོ། །དེ་ཡང་གཅོང་ཆེན་པོའི་ནད་འདི་བཤང་བ་ལ་བརྟེན་ཕྱིར་ཚ་འཁྲུའི་སྨན་གྱི་གསོ་བ་སྦྱར་བ་དང་། ཡང་ནད་
འདི་དོན་དུ་སྟོབས་ཆེན་ནད་ཀྱི་རྗེས་སུ་མེ་དྲོད་ཉམས་ཤིང་ལུས་ཟུངས་ཟད་པའི་རིགས་ལ་དགོངས་པར་གསུངས་
པས་ན་ལུས་ཟུངས་གསོ་བ་དང་། དྭངས་མ་གནས་སུ་འཇོག་པ། བཅུད་ལེན་བསྟེན་པ་སོགས་ཀྱིས་གསོ་བ་གལ་
གཞན་ཡང་དྲོད་བསྐྱེད་པའི་སྨན་སེ་འབྲུ་བཞི་པ་ལྔ་པ། སེ་འབྲུ་དྭངས་མ་གནས་འཇོག་སེ་འབྲུ་ཀུན་བདེ།
སེ་འབྲུ་པད་མ་འདབ་བརྒྱད་ལ་སོགས་པ་གང་འོས་གཏོང་བ་བཅས་མདོར་ན་གཅོང་ཆེན་ཟད་བྱེད་དེ་ནི་ཕོ་བའི་མེ་
དྲོད་ཉམས་པའི་དབང་གིས་ཡང་ཡང་འཁྲུ་བ་དེས་ཟུངས་རྣམས་བཅོམ་ནས་ཤིན་ཏུ་གནོད་པའི་ཕྱིར་འཁྲུ་བ་དེ་
ཉིད་བསྲུང་བ་ནི་ཤིན་ཏུ་ནས་གཅེས་པར་གདམས་པ་ཡིན་ལ།
ཁྱད་པར་འདི་དུས་ཟུངས་རྣམས་བཤང་བ་སོགས་དྲི་མ་དག་ལ་བརྟེན་ཅིང་གནས་པས་ན་ཚ་འཁྲུའི་སྐབས་
སུ་བཤད་པའི་སྨན་རྣམས་བསྟེན་པ་དང་། བཅུད་ལེན་གྱི་གསོ་ཐབས་དང་སྦྱར་ཏེ་བཅོས་དགོས་པ་ཡིན་ནོ། །
ལྔ། ཞར་ལ་གློ་གཅོང་གི་ནད་གསོ་བ།
གློ་གཅོང་གི་ནད་ཅེས་དེ་ནི་གཅོང་ནད་རང་བཞིན་གྱི་ནད་རྐྱེན་འགོས་ཁྱབ་བྱུང་ནས་གློ་བར་རུལ་རྨས་ལྟ་
བུའི་ནད་འགྱུར་བྱུང་ནས་ལུས་ཁམས་ལ་ཤུགས་རྐྱེན་ཐེབས་ཆེ་བ་དང་། ཡུན་རིང་སྨན་བཅོས་བྱེད་དགོས་པའི་
ནད་ཅིག་ཡིན་ལ། དེ་ནི་རྒྱུན་དུ་ཐུག་འཕྲད་མང་བ་དང་། འགོས་ཁྱབ་ཆེ་བའི་ནད་ཅིག་ཀྱང་རེད། །
115



སློང་རྐྱེན་ནི། གློ་གཅོང་གི་ནད་རྐྱེན་འདྲེས་པའི་མཁའ་རླུང་བཙོག་པ་རྔུབ་འཐེན་བྱས་པ་དང་། ལུས་ཁམས་
ཀྱི་ནད་འགོག་ནུས་པ་ཞན་པའི་སྐབས་སུ་གློ་བའི་གཅོང་ནད་ཡོད་པའི་ནད་པ་དང་ཕན་ཚུན་འབྲེལ་གཏུག་བྱས་པ།
དེ་བཞིན་ངལ་དུབ་བྱུང་བ། ཟས་སྤྱོད་ལོག་པ་སོགས་ཀྱིས་སློང་གི་ཡོད་པ་རེད། །
ནད་རྟགས་ནི། ནད་འདི་ཐོག་མར་ཞུགས་པའི་སྐབས་སུ་ལུས་ཁམས་ཀྱི་ཤེད་ཤུགས་ཉམས་པ་དང་། སྐྱིད་
ལུག་པ། ཟས་ཀྱི་དང་ག་ཞན་དུ་འགྲོ་བ། ཤ་སྐམ་ནས་ལུས་པོའི་ལྗིད་ཚད་ཆག་པ། བཞིན་མདངས་ཉམས་པ། ཕྱི་
དྲོར་རྟག་ཏུ་ཚ་བ་རྒྱག་པ། རྡུལ་ཁ་སྙི་བ། མཚན་མོ་མལ་སའི་ནང་རྡུལ་གྲང་ཆེན་པོ་བརྒྱབ་ནས་མལ་གོས་ཀྱང་ལུས་
པོར་འབྱར་ཡོང་བ། སྐབས་རེར་གློ་ལུ་བ་དང་ལུད་པ་ཚི་ཅན་དོན་པ། གློ་མིག་ནང་ལུད་གཅོང་འདྲིལ་ནས་དབུགས་
རྔུབ་གཏོང་དཀའ་བ། དབུགས་སྣ་ཐུང་བ། སྐབས་འགར་ལུད་པ་ཁྲག་ཅན་ནམ་རྣག་ཅན་དོན་པ། ཟས་སྨན་
རིགས་ཀྱིས་ཕན་སྐྱེད་ཆུང་བ། ནད་ཡུན་རིང་བ། རྩ་ཁ་ཤོར་ནས་ཁྲག་ལྦུ་བ་ཅན་འབོར་ཆེན་སྐྱུག་པ། བུད་མེད་ཡིན་
ན་ཟླ་མཚན་མི་སྙོམས་པའམ་ཆད་པ། འཕར་རྩའི་རྒྱུ་བ་ཕྲ་ལ་གྲིམས་པ། དྲི་ཆུའི་མདོག་དམར་སེར་ཅན་ལ་ཀུ་ཡ་
སྤྲིན་དང་འདྲ་བ་སོགས་ཀྱི་མངོན་རྟགས་འབྱུང་བ་ཡིན། ། །
བཅོས་ཐབས་ནི། གློ་གཅོང་གི་ནད་རྐྱེན་འགོག་པ་དང་། ཚ་བ་སེལ་བ། ལུས་ཟུངས་གསོ་བ་བཅས་བྱེད་
དགོས་སྟབས་སྨན་ཅུ་གང་ཉེར་ལྔ་དང་། ཟངས་ཐལ་ཉེར་དྲུག བསེ་རུ་ཉེར་ལྔ། གཙོ་བོ་ཉེར་ལྔ་ཁ་ཚར་ཅན་སོགས་
རྒྱུན་སྤྱོད་སྨན་སྦྱོར་སྤྱི་དང་། ད་དུང་ཕྱི་རྒྱུད་ནས་བསྟན་པའི་སྲོ་ལོ( ཨ་རུ། ཅུ་གང་། ཤིང་མངར། )བཞི་པ་དང་།
འབྲི་མོག( ཚོས་བཙོད་ཨ་རུ། ) བཞི་པའི་སྨན་མར། དེ་བཞིན་རཏྣ་བསམ་འཕེལ་དང་། བཙོ་བཀྲུ་ཟླ་ཤེལ་སོགས་
མདོར་ན་རིན་ཆེན་བཙོ་ཐལ་གྱི་སྦྱོར་བའི་རིགས། གཞན་ཡང་རྒྱུད་དང་ཉམས་ཡིག་ཁག་ནས་བསྟན་པའི་འབྲེལ་
ཡོད་སྨན་རྫས་དང་སྨན་སྦྱོར་རིགས་ནད་རྟགས་དང་། ལུས་ཁམས། ན་ཚོད་བཅས་དང་། བསྟུན་ནས་གང་ལ་དེ་
འཚམ་གྱིས་ཁ་སྒྱུར་བེད་སྤྱོད་བྱེད་པའི་རྩལ་ལ་བརྟེན་ནས་སྨན་བཅོས་བྱེད་པ་དང་། ད་དུང་བ་ཡི་འོ་མ་དང་། སྒོ་
ང་། ཤིང་ཏོག སྲན་མ། ཀ་ར། སྦྲང་རྩི་སོགས་ཟས་སྐོམ་བསིལ་བཅུད་རིགས་ཀྱིས་ལུས་ཟུངས་གསོ་བ་དང་ངལ་གསོ་
བྱེད་པ་བཅས་མདོར་ན་སྨན་དང་། ཟས་བཅུད། ངལ་གསོ་བཅས་གསུམ་ག་འགན་སྲུང་ཡོང་བ་བྱེད་པའི་ཐོག་ནས་
ཡུན་རིང་སྨན་བཅོས་བྱས་ཏེ་དངོས་འབྲེལ་བཅོས་སྐྱེད་ཡོང་བའི་ཉམས་མྱོང་འཚོལ་ཞིབ་བྱེད་དགོས། །
116



བརྡ་འགྲོལ།
༡ཅོང་ནད། – འབྲས་བུར་ལྟོས་ནས་མིང་བཏགས་པའི་རྒྱུན་རིང་ནད་ཀྱི་གདུང་བས་མནར་ཞིང་སྲོག་གནས་
པའི་རྟེན་ལུས་ཟུངས་བདུན་པོ་ཟད་དེ་ཤ་སྐམས་པོར་འགྱུར་བའི་ནད་ཅིག་གོ ། །
༢ རྒྱལ་པོ་ཟད་བྱེད། – རྒྱུ་སྐར་རྣམས་དང་བྲམ་ཟེ་ཡི། །རྒྱལ་པོའི་གཅོང་དུ་སྔོན་གྱུར་ཅིང་༔ གང་ཡང་ནད་ཀྱི་
རྒྱལ་པོར་འགྱུར། དེ་ཕྱིར་གནོད་པའི་རྒྱལ་པོར་བཤད། །ལུས་དང་སྨན་ནི་ཟད་བྱེད་ཅིང་། །ཟོད་ལས་
འབྱུང་བས་ཟད་བྱེད་ཡིན། ཞེས་པ་ལྟར་རོ། །
༣ གློ་གཅོང་། — ཁྲག་གི་ལྡང་ཚད་དམན་པར་གྱུར་པས་གློ་བའི་བརླན་ཁམས་ཚད་ལས་བྲི་སྟེ་གློ་བ་སྐམ་ནས་ཇེ་
ཆུང་དུ་སོང་བའི་རྐྱེན་གྱིས་དབུགས་ལམ་ཕྲ་མོར་གྱུར་པས་དབུགས་རྒྱུན་ཤིན་ཏུ་ཕྲ་མོར་འགྱུར་བ་དང་།
དེས་ལུས་ཀྱི་ཟུངས་སྟོབས་ཇེ་ཞན་དུ་འགྲོ་བའི་ནད་ཅིག་ཡིན། །
༤ གློ་གཅོང་ཆེན་མོ་ཟད་བྱེད། – རྒྱུ་རྐྱེན་སོགས་གཅོང་ནད་རང་ཡིན་ལ། འདིར་ཟུངས་སོགས་རྒྱུ་བའི་བུ་ག་
ལུས་ཀུན་ལ་ཁྱབ་ནའང་བྱེ་བྲག་དབུགས་ཀྱི་ཉེར་ལེན་གྱི་རྩ་བ་གློ་བར་རྩ་སྦུབས་མང་བ་ཡིན་ཞིང་། ཟས་
ཐོག་མར་ཞུ་བའི་ལུས་སྟོད་དུ་གཅོང་ཆེན་ཐོག་མར་འབབ་པས་གློ་གཅོང་དང་། ཆེན་པོ་ནི་ནད་གཞི་
མང་པོའི་རྗེས་སུ་འབྲངས་ཤིང་། ནད་མང་པོའི་སྔོན་དུ་འགྲོ་བ། རང་ཉིད་ནད་ཀུན་ལས་གསལ་ཞིང་
རགས་ལ་ནད་ཐམས་ཅད་སྐྱེད་པའི་བུ་ག་ཀུན་ཏུ་འཁྲུགས་པའི་ནད་ཆེན་པོརྒྱལ་པོ་ལྟ་བུའོ། ཟད་བྱེད་
ཅེས་པ་ནི་ལུས་ཐམས་ཅད་ཀྱི་ཟུངས་མེད་པར་རིམ་པས་སྐེམ་པ་ཡིན་པས་སོ། །
117



བསམ་གཞིག
༡ གཅོང་ཆེན་ཟད་བྱེད་ཀྱི་ངོ་བོ་དང་འགྱུར་ཚུལ་བཅས་ཤེས་དགོས།
༢ གཅོང་ཆེན་ཟད་ཁྱེད་ལ་ཐུན་མིན་གྱི་རྟགས་ཅི་ཡོད། །
༣ གཅོང་ཆེན་ཟད་བྱེད་ལ་སྨན་བཅོས་ཀྱི་རྩ་དོན་གང་འཛིན་དགོས།
118



སློབ་ཚན་བཅུ་གཉིས་པ། ཚ་བ་སྤྱིའི་ནད་གསོ་བ།
ཚ་བ་གསོ་བའི་སྐབས་འདི་ལ་ཡང་ཚ་བའི་ནད་རིགས་དང་། གཉན་རིམས་ཀྱི་ནད་རྣམས་བསྡུས་ཡོད་ཅིང་།
ཚ་བ་དང་གཉན་རིམས་ཀྱི་ནད་ཅེས་པ་དེ་མདོར་བསྡུས་ན་ནད་སྣ་མང་ཞིང་། འཁྲུལ་སོ་ཆེ་བ། ངོ་བོ་མི་བརྟན་ཅིང་
འདྲེ་འདྲེས་མང་བ་དེའི་ཕྱིར་ན་ངོས་བཟུང་བ་དང་བཅོས་པར་དཀའ་ཞིང་། ཚ་བ་མྱུར་དུ་རྒྱས་སླ་བས་འགྲོ་བའི་
སྲོག་མྱུར་དུ་ལེན་པ་ལ་ཚ་བ་དང་གཉན་ནད་མ་གཏོགས་ནད་གཞན་ཕལ་ཆེར་མི་འབྱུང་བ་དེའི་ཕྱིར་ནད་རྣམས་
ཀུན་གྱི་གཙོ་བོ་ཚ་བ་ཞེས་བརྗོད་པ་ཡིན་ནོ། །ཐོག་མར་ཚ་བ་སྤྱིའི་ནད་གཞི་འདི་ལེགས་པར་ཤེས་དགོས་པ་ནི་གལ་
ཆེ་ཞིང་། འདི་ཤེས་པས་གྲང་བའི་ནད་བཅོས་པ་ལ་ཆེད་དུ་མ་བསླབས་ཀྱང་ཞར་ལ་ཤེས་པར་འགྱུར་བས་དེའི་ཕྱིར་
ན་ཚ་བ་སྤྱིའི་རྣམ་གཞག་འདི་ལ་རྒྱུ། རྐྱེན། ངོ་བོ། ངེས་ཚིག དབྱེ་བ། རྟགས། བཅོས་བཅས་རྣམ་པ་བདུན་གྱི་སྒོ་
ནས་བཤད་པ་ཡིན་ནོ། །
གཅིག ཚ་བ་སྤྱིའི་ནད་ཀྱི་རྒྱུ།
དེ་ལ་རིང་བའི་རྒྱུ་དང་ཉེ་རྒྱུ་གཉིས་ལས་རིང་བའི་རྒྱུ་ནི་བླང་དོར་གྱི་གནས་ལུགས་མ་རྟོགས་པའི་རྣམ་རྟོག་
ལས་བྱུང་བའི་གནོད་སེམས་ཞེ་སྡང་གི་ཆ་ནི་ནད་གཞིའི་མཁྲིས་པ་འཕེལ་བའམ་སྐྱེ་པའི་རྒྱུ་ཡིན་ཏེ། རྒྱུད་ལ་ཞེ་སྡང་
སྐྱེས་པས་ཁྲག་འཁྲུགས་ནས་མཁྲིས་ཚད་བསྐྱེད་པའི་ཕྱིར་རོ། །དངོས་རྒྱུའང་ཉེ་བའི་རྒྱུ་ནི་རྣམ་པར་མ་གྱུར་པའི་
ནད་གཞིའི་མཁྲིས་པ་མཚན་ཉིད་བདུན་ལྡན་དེ་ཡིན་ནོ། །ཅིའི་ཕྱིར་ཉེ་རྒྱུར་བཞག་ཅེ་ན། མཁྲིས་པའི་མཚན་ཉིད་
རེག་བྱ་ཚ་བ་ལ་བྱེད་ལས་མྱུར་བས་རྣོ་བ་དང་ལྡན་པ་དེ་རང་གི་ལྡང་ཚད་ལས་ལྷག་པའམ་འའཕེལ་བར་གྱུར་པས།
ལུས་ཟུངས་བདུན་དང་དྲི་མ་གསུམ་སོགས་གནོད་བྱ་སྲེག་པར་བྱེད་པ་དེའི་ཕྱིར་ཚ་བ་ཀུན་གྱི་རྒྱུ་ནི་རྣམ་པར་མ་
གྱུར་བའི་མཁྲིས་པ་ཉིད་ཡིན་ལ། དེ་མེད་པར་ཚ་བའི་ནད་འབྱུང་མི་སྲིད་པས་ན་རྣམ་པར་གྱུར་ཚེ་ནད་ཀྱི་ངོ་བོ་
དང༌། རྣམ་པར་མ་གྱུར་པ་ནད་ཀྱི་རྒྱུར་བསྟན་པ་ཡིན་ཏེ། དཔེར་ན་ཤིང་ལ་གནས་པའི་མེ་ཁམས་ཤིང་ཚིག་པའི་རྒྱུ་
119



ཡིན་པ་ལྟར་རོ། །
གཉིས། ཚ་བ་སྤྱིའི་ནད་ཀྱི་རྐྱེན།
རྒྱུ་དེ་འཕེལ་བར་བྱེད་པ་རྣམ་པར་གྱུར་པའི་རྐྱེན་ནི། དུས་སྟོན་དང་དཔྱིད་དང་ཉིན་དགུང་དང་མཚན་
དགུང་བཅས་དུས་བཞི་དམན་ལྷག་ལོག་པ་སྤྱི་དང་། ཁྱད་པར་སྟོན་ཚད་དཔྱིད་ཚད་དེ་ཚ་བ་དང་རིམས་ཀྱི་ནད་
རྐྱེན་དུ་འགྱུར་བ་དང་། ཟས་ཚ་སྐྱུར་ལན་ཚྭའི་རོ་ཡོད་པ། ཤ་ཆང་བུ་རམ་སོགས་དྲོད་བཅུད་ཀྱི་རིགས་བསྟེན་
དྲགས་པ་ཚ་བའི་ནད་ཀྱི་རྐྱེན་བྱེད་པ་དང་། ཁ་ཟས་ལོག་པས་དུག་ཚད་ཀྱང་སྐྱེད་པར་བྱེད། སྤྱོད་ལམ་དལ་བར་
བསྡད་པའི་རྗེས་དྲག་ཤུལ་གྱི་ལས་བྱས་པ། ཚད་གུང་ལ་ཉིད་ལོག་པ། བང་གཏོང་བ། མི་ཐེག་ཁུར་དང་ས་སྲན་
བརྐོས་པ། འཛིང་ག་བཀྱེ་བ། རྟས་བརྡབས་པ། གཡང་དུ་ལྷུང་བ། ཁང་པ་དང་གད་པ་སོགས་ཀྱི་ཐིབས་འོག་ཏུ་
ཚུད་པ། རྡོ་དང་དབྱུག་པས་བརྡུངས་པ་སོགས་དྲག་ཤུལ་ཅན་གྱི་ལས་རྣམས་ཀྱིས་ཚ་བ་སྤྱིའི་ནད་སློང་བར་བྱེད་པ་
ཡིན་ལ་ཟས་དང་སྤྱོད་ལམ་གཉིས་ཀྱིས་བསྐྱེད་ནས་འཁྲུགས་ཀྱི་ནད་རྣམས་ཀྱང་སློང་བ་ཡིན་ནོ། །མན་ངག་རྒྱུད་
ལས། འཕེལ་བྱེད་རྣམ་པར་འགྱུར་བའི་རྐྱེན་བཞི་སྟེ། །དུས་དང་གདོན་དང་ཟས་དང་སྤྱོད་ལམ་མོ། །སྤྱི་རུ་དུས་
བཞི་དམན་ལྷག་ལོག་པ་དང་། །ཁྱད་པར་སྟོན་ཚད་དཔྱིད་ཚད་ཚ་བའི་རྐྱེན། །གདོན་ནི་དྲག་པོ་ཁྲོས་པ་དཔྲལ་
བའི་མིག །མ་མོ་མཁའ་འགྲོ་ཟད་འཁྲུགས་རྒྱུ་ལས་བྱུང་། །ཟས་ནི་ཚ་སྐྱུར་ལན་ཚྭ་བྲོ་བའི་རོ ། །ཤ་ཆང་བུ་རམ་
དྲོད་བཅུད་བསྟེན་དྲགས་སློང་། །སྤྱོད་ལམ་འདུག་རྗེས་དྲག་པོའི་ལས་བྱས་ཤིང་། །ཚད་གུང་གཉིད་ལོག་བང་
འགྲོས་ཉེན་པ་དང་། །མི་ཐེག་ཁུར་དང་ས་སྲན་བསྐོས་པ་དང་། །གཞུ་སྲན་བཀང་དང་འཛིང་ག་བཀྱེ་བ་དང་། །
རྟ་ཡིས་བརྡབས་དང་གཡང་དུ་ལྷུང་དང་། །ཐིབས་འོག་ཚུད་དང་རྡོ་དབྱུག་བརྡུང་པ་སོགས། །ལར་ན་དྲག་ཤུལ་
ཅན་གྱིས་སློང་བར་བྱེད། །དེ་རྣམས་ཚ་བ་སྤྱི་ཡི་རྐྱེན་གྱུར་ཀྱང་། །དུས་གདོན་གཉིས་ཀྱིས་མ་བསྐྱེད་རིམས་མི་
འབྱུང་། །ཟས་སྤྱོད་གཉིས་ཀྱིས་མ་བསྐྱེད་འཁྲུགས་མི་འབྱུང་། །སྤྱོད་ལམ་དག་གིས་མ་བསྐྱེད་འགྲམས་མི་
འབྱུང་། །ཁ་ཟས་ཁྱད་པར་དུག་ཚད་རྐྱེན་དུ་འགྱུར། །དེ་དཔེ་མེ་ལ་ཤིང་བསྣན་རླུང་བསྐྱོད་འདྲ། །རྐྱེན་བཞིས་
མཁྲིས་ཚད་བསྐྱོད་པས་ཚ་བར་འགྱུར། །ཞེས་སོ། །
120



གསུམ། ཚ་བ་སྤྱིའི་ནད་ཀྱི་ངོ་བོ།
ནད་གཞིའི་མཁྲིས་པ་རིགས་ལྔ་མཚན་ཉིད་བདུན་ལྡན། དེའི་ནང་མཁྲིས་པ་འཇུ་བྱེད་ཀྱི་དྲོད། སྣོད་ཀྱི་
མཁྲིས་པ་མཆིན་འདབས་ན་གནས་པ་རྣམས་ལས་འདིར་གཙོ་བོ་ནད་གཞིའི་མཁྲིས་པ་མཚན་ཉིད་བདུན་ལྡན་
ཡིན་ཀྱང་མན་ངག་རྒྱུད་དུ་ཚ་བའི་མེ་དྲོད་དེ་ཐང་ལས་ལྷགས་ཞེས་རྣམ་པར་མ་གྱུར་པ་འདུ་བ་སྤྱི་སྙོམས་སུ་གནས་
པ་ལ་ཞེས་བྱ་སྟེ་རིན་ཐང་དང་རྒྱུག་ཐང་ཞེས་ཟོག་དངོས་ཀྱི་གོང་ཐང་ལྟར་ཚད་ཀྱི་མིང་ལ་བཤད་པས་ན་དེ་ལས་
ལྷག་པར་ཚད་པ་ཆེས་ཆེར་འཕེལ་བ་ནི་ཚད་པའི་ངོ་བོ་ཡིན་ནོ། །དེའི་ཕྱིར་མཚན་ཉིད་རྟགས་དང་སྤྱར་བས་ཤེས་
པ་ཡིན་ཞེ་ན། རྟགས་ཅན་མཁྲིས་པའི་མཚན་ཉིད་རྟགས་ལས་དཔག་སྟེ་མཚན་ཉིད་སྣུམ་བཅས་རྣོ་ཚའི་རྟགས་སུ་
སྟོན་ཏེ། སྣུམ་བཅས་ཐང་ལས་ལྷགས་པས་གདོང་སྣུམ་ལ་དེ་བཞིན་དུ་རྣོ་བས་མྱུར་དུ་སྨིན་པའམ་འདྲུལ། ཚ་བས་
དྲོད་ཚ། ཡང་བས་གཉེན་པོས་བཟློག་ཁ་ཡང་བའམ་རྐྱེན་གྱིས་བསྒྱུར་དཀའ་ལ་དྲི་མནམ་པས་ཉ་ཤ་རུལ་པའི་དྲི་ལྟ་
བུ་འབྱུང་། འཁྲུ་བས་ཐུར་དུ་འཁྲུ་ཞིང་། རླན་པའམ་གཤེར་བ་འཕེལ་བས་གཏར་ཁྲག་དང་ལུད་པ་སླ་བ་སྟེ། འདི་
རྣམས་ཀྱི་རྟགས་འབྱུང་བས་ན་རྟགས་ཅན་ཚ་བའི་ངོ་བོ་ཅན་ཡིན་པ་ཤེས་པར་བྱའོ། །གཡུ་ཐོག་ཆ་ལག་བཅོ་
བརྒྱད་ལས། ཚ་བའི་ངོ་བོ་ནི་མཁྲིས་པའི་མེ་དྲོད་ཐང་ལ་ལྷགས་པའོ། མཁྲིས་པའི་ངོ་བོ་སྣུམ་བཅས་ཐང་ལ་ལྷགས་
པ་ལ། ཚད་པའི་ནད་བྱུང་ཙམ་ན་གདོང་སྣུམ། རྣོ་བ་ཐང་ལ་ལྷགས་པས་མྱུར་དུ་སྨིན་ཞིང་རྩ་དོན་འདྲུལ། ཚ་བ་ཐང་
ལ་ལྷགས་པས་ཕྱི་ནས་དྲོད་མེར་འབར། ཡང་བ་ཐང་ལ་ལྷགས་པས་གཉེན་པོའི་ཁ་ན་ཡང༌། དྲི་མནམ་པ་ཐང་ལ་
ལྷགས་པས་རུལ་དྲི་ཆེ་ལ་ཆུ་དྲི་དུགས། འཁྲུ་བ་ཐང་ལ་ལྷགས་པས་ཚད་འཁྲུ་འོང་། གཤེར་བ་ཐང་ལ་ལྷགས་པས་
གཏར་ཁྲག་ལུད་པ་དང་འཁྲུ་བ་སླ་ཅོབ་པ་འབྱུང་བ་ཡིན་ནོ། ཞེས་སོ། །ཐང་ལ་ལྷགས་ཅེས་པ་ནི། དྲང་སྲོང་ཞལ་
ལུང་ལས། མཁྲིལ་པའི་མེ་དྲོད་དེ་རྣམ་པར་མ་གྱུར་པར་རང་གནས་པ་དེ་ལ་རི་ལ་གནས་པ་ཞེས་བྱ་བ་ཡིན་ལ། དེ་
ཉིད་རྣམ་པར་གྱུར་ནས་གཞན་དུ་སོང་བ་ནི་ཐང་ལ་ལྷགས་པ་ཞེས་བྱ་བ་ཡིན་ནོ་ཞེས་སོ། །
བཞི། ཚ་བའི་ངེས་ཚིག
ཚ་བ་ཞེས་པའི་མིང་དུ་གདགས་པའི་རྒྱུ་མཚན་གང་ཞེ་ན། མཁྲིས་པ་ཚད་ལས་ལྷག་པར་འཕེལ་བས་གནོད་
121



བྱེད་ཚད་པ་དེས་གནོད་བྱ་ལུས་ཟུངས་དྭངས་མ་ཁྲག་ཤ་ཚིལ་རུས་རྐང་ཁུ་བ་བཅས་བདུན་དང་། དྲི་མ་བཤང་གཅི་
རྔུལ་གསུམ་སྟེ་གནོད་བྱ་བཅུ་པོ་འདི་དག་ཤིང་ཚིག་ནས་ཐལ་བར་གྱུར་པ་ལྟར་བསྲེག་པ་མ་ཡིན་ཀྱང་ཚ་བའི་དྲོད་
འབར་བའི་རྐྱེན་གྱིས་རྟེན་གནོད་བྱ་འདྲུལ་བས་བརྟེན་པ་སྲོག་འདོར་བར་བྱེད་པའི་རྒྱུ་མཚན་དེའི་ཕྱིར་བསྲེག་ཅེས་
བཤད་པ་ཡིན་ནོ། །
ལྔ། ཚ་བ་སྤྱིའི་ནད་ཀྱི་དབྱེ་བ།
རྟེན་དང་། དུས་དང༌། ཉེས་པ་དང་། གནས་ས་དང་། རྒྱུད་དང་། གནས་སྐབས་དང་། རིགས་ཀྱི་དབྱེ་བ་
བཅས་རྣམ་པ་བདུན་དུ་ཡོད་པ་ལས། རྟེན་གྱི་དབྱེ་བ་བྱིས་པ་དར་མ་རྒན་པོ་གསུམ། ནད་རང་གི་དུས་ཀྱི་དབྱེ་བ་
གསར་རྙིང་གཉིས། ཉེས་པའི་སྒོ་ནས་དབྱེ་བ་རླུང་མཁྲིས་བད་ཀན་ཁྲག་ཆུ་སེར་གྱི་ཚ་བ་རྣམ་པ་ལྔ། གནས་ཀྱི་དབྱེ་
བ་ཕྱི་ཤ་ལྤགས་དང་། བར་རྩ་རུས། ནང་དོན་སྣོད་ལ་གནས་པ་གསུམ། རྒྱུད་ཀྱི་སྒོ་ནས་དབྱེ་བ་རང་རྒྱུད་རྐྱང་པ་
རང་རྟགས་གསལ་བ་དང༌། གཞན་རྒྱུད་ཅན་ལྡན་ཚད་འདུས་ཚད་གཉིས། གནས་སྐབས་ཀྱི་དབྱེ་བ་མ་སྨིན་པ།
རྒྱས་ཚད། སྟོངས་ཚད། གབ་ཚད། རྙིངས་པ། རྟོགས་པ་བཅས་དྲུག རིགས་ཀྱི་དབྱེ་བ་འགྲམས་འཁྲུགས་རིམས་
དུག་བཞི་བཅས་ཡོད་དོ། །
དྲུག ཚ་བ་སྤྱིའི་ནད་རྟགས།
དེར་ཡང་ཐོག་མར་འགྱུར་བ་མེད་པར་ངོས་བཟུང་བ་དང༌། སྤང་བླང་མུ་བཞིའི་སྒོ་ནས་ཁ་དམར་གདགས་
པ་གཉིས་ལས།
དང་པོར་ཡང་སྤྱི་དང་བྱེ་བྲག་གཉིས་སུ་ཕྱེས་ཡོད། ༡ སྤྱི་རྟགས་ལ་ཕྱི་ནང་གསང་གསུམ་ལས།
(༡) ཕྱི་རྟགས་སློང་བ་རྒྱུ་དང་རྐྱེན་གྱི་སྒོ་ནས་བརྟག་པ་ནི། །
གོང་གསལ་རྐྱེན་གྱི་སྐབས་ནས་བཤད་པའི་ཟས་སྤྱོད་བསྟེན་པའི་རྗེས་སུ་ན་བ་ལས་ཤེས་པར་བྱའོ། །
(༢) ནང་རྟགས་མཚན་ཉིད་རྟགས་ཀྱི་སྒོ་ནས་བརྟག་པ་ནི། ཚ་བ་སྤྱིའི་རྩ་ནི་མགྱོགས་རྒྱས་གྲིམས་པར་
འཕར་བ་དང་། དྲི་ཆུའི་མདོག་དམར་སེར་དྲི་མ་དུགས་ཤིང་རླངས་པ་ཆེ་བ་དང༌། ན་ལུགས་ནི་མགོ་ན་ཞིང་ཤ་དྲོད་
122



ཚ་བ་དང་། ཁའི་རོ་སྐྱུར་བ་དང་ཁ་བ། ལྕེ་སྟེང་བོད་ཀན་ཆགས་པ་དང་སྣ་སྒོ་སྐམ། མིག་སྤྲིན་དམར་སེར། ཟུག་
གཟེར་གནས་གཅིག་ཏུ་འདྲིལ་བ། ལུད་པ་དམར་སེར་ཅན་ལ་ཚ་བྲོ་བ། སྐོམ་དད་ཆེ་ཞིང་ཁྲག་མཁྲིས་འཁྲུ་སྐྱུག་
བྱེད་པ། ལུས་རྔུལ་ཚེ་ཞིང་དྲི་མནམ་པ། མཚན་གཉིད་ཆུང་ཞིང་ཉིན་གཉིད་མི་ཐུབ། ཉིན་དགུང་དང༌། ལྷག་པར་
ཟས་ཞུ་བའི་དུས་ན་ན་བ་ཡིན་ནོ། (༣）གསང་བའི་རྟགས་ཕན་གནོད་བསྟེན་པའི་སྒོ་ནས་བརྟག་པ་ནི། ག་བུར་
གྱི་སྨན་བསྟེན་པ་སྨན་གྱི་ཆུ། རྩེ་ཆུང་གཏར་བ་དཔྱད་ཀྱི་ཆུ། ཁ་ཟས་ཡེན་ལ་གཏད་པ་ཟས་ཀྱི་ཆུ། བསིལ་སར་སྡོད་
པ་སྤྱོད་ལམ་གྱི་ཆུ་སྟེ་ཆུ་བཞི་བསྟེན་པའི་སྒོ་ནས་བརྟག་པས་འཕྲོད་ན་ཚ་བ་དང་མི་འཕྲོད་ན་གྲང་བ་ཡིན་པར་ངེས་
ལ་འདྲིས་དང་གོམས་པ་ཡུན་དུ་བསྟེན་པས་ངེས་པ་རྙེད་དོ། །
༢ ཚ་བ་བྱེ་བྲག་མི་འགྱུར་བའི་རྟགས། སྤྱིའི་རྟགས་ཀུན་ལ་ཁྱབ་པའི་སྟེང་དུ་བྱེ་བྲག་མི་འགྱུར་བའི་རྟགས་
འབྱུང་ཞིང་། （ ༡)རྟེན་གྱི་ཚ་བ་གསུམ་རིམ་པས་ཤེས་སླ་ལ། （༢)དུས་གསར་རྙིང་གཉིས་ཀྱི་ཚ་བ་ཡང་དུས་ཡུན་
རིང་ཐུང་གང་སོང་གིས་ཤེས་པར་འགྱུར་རོ། །(༣) ཉེས་པའི་ཚ་བ་བསྡོངས་ཟླ་ཁྲག་རླུང་བད་ཀན་གསུམ་པོ་
མཁྲིས་པ་དང་བསྡོངས་ཟླའི་རྟགས་ལས་དཔགས་ནས་ཤེས་དགོས་ཏེ། གཡལ་འདར་གཉིད་ཡེར་ལུས་བརྩེ་སོགས་
བྱུང་ན་རླུང་ཚད་ཀྱི་རྟགས་དང་། ཁོ་དང་མིག་ཆུ་སེར་ན་མཁྲིས་པའི་ཚད་པ། ལུས་ལྕི་ཤེས་པ་རྨོངས་ཤིང་འཇུ་
དཀའ་བ་བད་ཀན་གྱི་ཚ་བ། མིག་སྤྲིན་དང་ཆུ་མདོག་དམར་བ་གཟེར་གང་ལ་ཡོད་ཀྱང་འདྲིལ་བ་ཁྲག་གི་ཚད་པ།
གཡོ་སྐྲངས་དང་ཟ་འཕྲུག་འབྱུང་བ་དང་ཤུ་ཐོར་འོང་བ་ཆུ་སེར་གྱི་ཚ་བའི་རྟགས་མངོན་པ་ཡིན་ནོ། །(༤)
གནས་ཀྱི་ཚ་བའི་རྟགས་འཇུག་སྒོ་དྲུག་གར་གནས་ཀྱིས་ཤེས་དགོས་ཏེ། པགས་ལ་གྲིམས་དང་ག་ལ་རྒྱུས་ན་ཕྱིའི་ཚ་
བ། རྩ་རུ་རྒྱུག་དང་རུས་ལ་ཞེན་ན་བར་གྱི་ཚ་བ། དོན་དང་སྣོད་དུ་ལྷུང་བ་ནང་གི་ཚ་བ་ཡིན་ནོ། །(༥) བད་རླུང་
གཉིས་ཀྱི་བསྡོངས་ཟླ་མེད་པ་ཚ་བ་རྐྱང་པའམ་རང་རྒྱུད་ཅན་ཡིན་པས་དེ་རང་རྟགས་ཀྱིས་གསལ་ལ། རླུང་ལྡན་གྱི་
ཚ་བ་ནི་རླུང་གིས་ཚ་བ་བུས་ནས་ལུས་ཟུངས་བསྲེགས་པས་གྲོགས་གཉེན་བཤེས་མཐུན་པས་གཅིག་གྲོགས་ས།ཅིག་
གིས་བྱེད་པ་དང་འདྲ་ལ། བད་ལྡན་གྱི་ཚ་བ་ནི་མཚན་ཉིད་འཁྲུགས་ཤིང་འཐབ་པར་བྱས་ཏེ་མི་མཐུན་པའི་མི་
གཉིས་གཞི་གཅིག་ཏུ་འཚོགས་པ་དང་མཚུངས། ཉེས་གསུམ་འདུས་པའི་ཚ་བ་ནི་ཉམས་དམའ་ཞིང་རྡུལ་འོང་བ།
མིག་སེར་ལ་ཁ་སྐམ་པ། གྲང་ཤུམ་བྱེད་ལ་ལུས་བརྩེ་བ། རྩ་བྱིང་ལ་གྲིམས། ལུས་པོ་ལྕི། སྒལ་ཚིགས་གཟེར་བ་སོགས་
ཀྱི་རྟགས་སྟོན་ཞིང་མི་ཁ་དྲག་ཅན་གཉིས་ཀྱིས་ང་ཆེ་ང་བཙན་ཟེར་བཞིན་གཅིག་འོག་ཏུ་གཅིག་མི་ཚུད་པས་སོ་སོའི་
དབུ་འཕང་མཐོ་བ་བྱེད། (༦) གནས་སྐབས་ཀྱི་ཚ་བ་དྲུག་གི་དང་པོ་མ་སྨིན་ཚ་བ་ནི་གྲང་ཤུམ་བྱེད་ཅིང་། སྲོད་ཀྱི་
དུས་སུ་ཚིགས་གཞི་ན། རྒྱས་པའི་ཚ་བ་ནི་ཚད་པའི་རྟགས་ཀུན་རྫོགས་པར་སྟོན། སྟོང་པའི་ཚད་པ་ནི་བསིལ་སྨན་
123



ཚད་པའི་གཉེན་པོ་བསྟེན་པ་ཙམ་གྱིས་ནད་འཕེལ་བར་འགྱུར། གབ་པའི་ཚད་པ་ནི་དྲོད་བཅུད་རིམ་པས་བསྲིངས་
ཀྱིན་གནོད་པ་ཚོར་རོ། །རྙིངས་པའི་ཚ་བ་ནི་ལོ་དང་ཟླ་བ་ཡུན་ཅི་ཙམ་ལོན་པས་ཤེས་སོ། །རྟོགས་པའི་ཚད་པ་ནི་
རྡུལ་མང་ཞིང་བ་སྤུ་བརྩེ་བ་དང་། གདོང་གཡོ་ཞིང་སྣ་ཁྲག་འོང་བ་སོགས་ཀྱིས་ཤེས། (༧) རིགས་བརྟག་པ་བཞི་
ལས། རིམས་ཀྱི་ཚད་པ་ནི་མགོ་བོ་ན་ཞིང་ཟ་ཟི་དང་གྲང་ཤུམ་འབྱུང་། འཁྲུགས་ཀྱི་ཚད་པ་ནི་གཟེར་དང་ལུད་པ་
དབུགས་མི་བདེ་བ་སོགས་འབྱུང་བས་གསལ། འགྲམས་ཀྱི་ཚད་པ་ནི་སྤྱོད་ལམ་དྲག་པོ་གང་བྱས་ཀྱི་རྗེས་ལ་ཚོར།
དུག་ཚད་ནི་ནད་སྣ་མང་ཞིང་དྭངས་མའི་རྟ་ལ་དུག་བཞོན་ནས་ལུས་ཟུངས་ཀུན་ལ་ཁྱབ་པས་ཉེས་པ་ཀུན་འཁྲུགས་
ཏེ་རྟགས་མ་ངེས་པར་སྟོན་ནོ། །
༣ མཐའ་མར་སྤང་བླང་མུ་བཞིར་ཕྱེ་བའི་བརྟག་པ་ནི། བླང་བྱ་གསོ་སླ་བའི་མུ། སྤང་བྱ་འཆི་བའི་མུ། གསོ་
དཀའ་བའི་མུ། གསོ་བ་ཙམ་གྱི་མུ་སྟེ་བཞི་ལས། །
(1) གསོ་སླ་བ་ནི་རྩ་རྒྱུད་སྦོམ་ཞིང་མཁྲང་ལ་འགྱུར་ལྡོག་ཆུང་བ་དང་། ཆུ་མདོག་དྭངས་པས་གདོང་
གསལ་ཞིང་ལྕེ་བློན། གཏར་ན་ཁྲག་ཕྱེད་པ། ལུད་པ་འགོག་སླ་ལ་གཟེར་ཆུང་ཞིང་རྔམ་པ་བདེ་བ། ཡི་ག་ལེན་ཞིང་
ལུས་ཤེད་ཆེ་བ། སྨན་དཔྱད་གང་ཡང་ངོ་ལེན་པའི་རྟགས་བྱུང་བ་རྣམས་ནི་དེ་དག་གསོ་སླ་བའི་རྟགས་སུ་བཟུང་
ངོ༌། །
(2) གསོ་དཀའ་བ་ནི་འཆི་བའི་རྟགས་མེད་ཀྱང་ནད་སྟོབས་ཆེ་བ་བླ་བཉན་དང་། ནད་གཅིག་ནས་
གཅིག་ཏུ་འགྱུར་ལྡོག་མང་ན་གསོ་དཀའ་བ་ཡིན་ནོ། །
(3) སྤང་བྱ་འཆི་བའི་རྟགས་ནི་རྣམ་པ་དགུའི་རྟགས་ཀྱིས་ངེས་པར་བྱ་དགོས་ཏེ། རྩ་ལ་བརྟག་པ་ནི་རྩ་
རྒྱུད་འདར་སྤུན་སྡོད་པ་དང་འཚུབ་པ་འབྱུང༌། ཆུ་རྟགས་ནི་མཁལ་ནད་མེད་པར་ཁོང་ནས་ལོག་པ། གཅིན་ཉུང་
བའམ་དབང་མེད་འཆོར། དྲི་དང་མེ་ཏོག་ཀུ་ཡ་སངས་པའོ། །ལུད་རྟགས་ནི་ལུད་པ་དུད་ཁུའམ་ཤ་ཁུའི་སྐྱོ་མ་འདྲ་
བ་མང་དུ་འབྱུང་ཞིང་དེ་དག་གྲེ་བར་གསོག ཁྲག་རྟགས་ནི་གཏར་ན་ཁྲག་མེད་པའམ་ཡང་ན་མཚལ་ལུ་འདྲ་བ་
དང༌། ཆད་པོ་ནག་པོའི་རྩིགས་འདྲ་བ་འབྱུང་། དབུགས་རྟགས་ནི་ལུས་མ་བསྐྱོད་པ་དང་། གཉིད་དུ་ལོག་པའི་དུས་
སུའང་རྔམ་པ་མི་བདེ་ཞིང་ཐུང་ལ་རྩེག་པ། ནད་སྟོབས་ཀྱི་རྟགས་ནི་ནད་སྟོབས་ཆེན་ཁོང་དུ་འཐེམས་ནས་ཕྱིར་མི་
ཐོན། གཉེན་པོ་གང་ཡང་མི་ལེན་པ། ནད་ཕྱིར་ལྡོག་པ་དང༌། འགྱུར་བ་མང་ལ་གནོད་པའང་མང་བ། གཟེར་
རྟགས་ནི། གཟེར་ཡུལ་གཅིག་ཏུ་གཟེར་ཞིང་གཞན་ལ་མི་འཕོ་བར་ཕུར་པ་བཙུགས་པ་བཞིན་འདུག་པ། ལུས་ཤེད་
བརྟག་པ་ལུས་ཀྱི་ཤེད་ཆད་ནས་སྟན་ལ་འབྱར་བ། དབང་པོར་བརྟག་པ་མིག་འབྲས་གྱེན་དུ་ལོག་པ། རླིག་འབྲས་
124



ཁོང་དུ་བྲོས་པ། གདོང་ལ་རྡུལ་ཆགས་པ། སྨྲ་བ་མང་བ། རྣ་བ་སྣ་ལྕེ་སོ་མཆུ་སོགས་གཞུང་ལྟར་ཟུངས་ཤོར་བའི་
རྟགས་སུ་འབྱུང་བ་དང་། ཟས་སྐོམ་གྱིས་བོར་བ་སོགས་འབྱུང་ངོ༌། །
(4) གསོ་བ་ཙམ་ནི་འདྲར་སྣང་གི་ནད་དང་འཆི་རྟགས་མང་ཡང་ཕྱོགས་མཐུན་པའི་གཉེན་པོས་བཅོས་
སྐྱེད་འདུག་མི་འདུག་བལྟ་དགོས་པ་འགའ་ཞིག་འཆི་ལྟས་སྣང་ཡང་བཅོས་ཀྱི་གཉེན་པོ་ལེན་ཚེ་མ་ངེས་པའི་འདྲར་
སྣང་ཡིན་སྲིད་པས་གསོ་བ་ཙམ་མོ་ཡིན་ནོ། །དེ་ཡང་མདོར་བསྡུས་ན་གཉེན་པོ་ལེན་མིན་ལ་བལྟ་བ་གལ་ཆེ་སྟེ།
འཆི་རྟགས་གཅིག་འདྲ་བྱས་ནས་ནད་ཀུན་ལ་འདྲ་བར་མི་འབྱུང་བ་དང་། ནད་གཅིག་ལ་འཆི་བའི་རྟགས་ཀུན་
ཚང་བར་མི་འབྱུང་ཡང་འཆི་ལྟས་མང་ལ་གཉེན་པོ་མི་ལེན་ན་གསོ་དཀའ་བ་དང་། དེ་འདྲར་གཉེན་པོ་ལེན་ཚེ་གསོ་
བ་ཡོད་ཙམ་དུ་ཤེས་པར་བྱའོ། ། །
ཀོང་སྤྲུལ་ཟིན་ཏིག་ལས། ཚ་བ་ཐོག་མར་ཕོག་སྐབས་ལུས་གྲང་ཤུམ་བྱེད། མེ་ཉི་ལ་དད། རྐང་ལག་བརྐྱང་
བསྐུམ་དང་། རྨི་ལམ་ཟ་ཟི་མང་། མགོ་དང་རུས་ཚིགས་ཤྭ་བཞི་ལ་གཟེར་བྲིང་བྲེང་འཁྱུག རྩ་སྟོང་ལ་རྒྱུག ལྕེ་སྐྱ་བོར་
རླུང་འབྲུམ་དམར་ཚེམ་མང་བ་ནི་མ་སྨིན་པའི་ཚ་བ་ཡིན། །གྲང་ཤུམ་ཆད། ལྕེ་འབྲུམ་ཡལ། གཟེར་བབས་པའི་
གནས་གཅིག་ཏུ་འདུས། རྩ་འཁྲང་འཕར་མྱུར། ཆུ་མདོག་དམར་དྲི་མ་དུགས། རླངས་པ་ཆེ་ཞིང་ཡིན་རིང་། ལྦུ་བ་
ཕྲ་ཞིང་སངས་སྐྱེན། ཆུ་གར་ཉམས་ཡོད་ཅིང་ཀུ་ཡ་མཐུག ལུས་ལ་རྡུལ་དྲི་འབྱུང་བ་སོགས་བྱུང་ན་སྨིན་པའི་ཚ་བ་
ཡིན་ནོ། །ཡང་རྩ་བདུན་བརྒྱད་ཙམ་དྲག་ཏུ་འཕར་ནས་སྡོད། ཆུ་མདོག་ལྗང་ངམ་ནག་ཞོད་བྱུང་ན་ཚ་བ་བཉན་
དང་བསྡོངས་རྟོགས་ཡིན་ཞེས་སོགས་གསུངས་ཡོད་དོ། །
བདུན། ཚ་བ་སྤྱིའི་ནད་ཀྱི་བཅོས་ཐབས།
སྤྱི་བཅོས། ནད་གཉེན་སྤྱད་ནས་བཅོས་པ་དང་། ཚ་བ་དུས་ལས་མི་འདའ་བར་གནད་ཀྱི་གདམས་པ། ཚ་
བའི་ངོ་བོ་འཇོམས་པའི་གཉེན་པོ་བཅས་གསུམ་དུ་འདོད་ཅིང་།
དང་པོ་ནད་གཉེན་སྤྱད་ནས་བཅོས་པ་དེ་ལའང་གང་ལ་གང་འཚམས་ཀྱིས་བཅོས་པ་དང་། ཚ་གྲང་འདྲེས་
པ་ཕྱེ་བའི་བཅོས། བྱེར་བ་བསྡུས་པའི་བཅོས་དང་གསུམ་དུ་ལེགས་པར་ཤེས་དགོས་སོ། །
༡ གང་ལ་གང་འཚམས་ཀྱིས་བཅོས་པར་བཅོས་ཚུལ་བདུན་ཏེ། །
(1）ལུས་ཟུངས་ན་ཚོད་དང་སྦྱར་ནས་བཅོས་པ་ནི། ཟུངས་འབྲིང་བ་དང་བྱིས་པའི་ཚ་བ་གཉིས་སྨན་
125



དཔྱད་ཟས་སྤྱོད་བསིལ་གྱི་སྒོ་ནས་ཐབས་མཁས་ཀྱིས་གཉེན་ལྟར་བསྟེན་པ་དང་། ཟུངས་བཟང་བ་དང་དར་མའི་
ཚ་བ་གཉིས་ཆུ་བཞི་བསྟེན་པའི་སྒོ་ནས་དགྲལྟར་བསད། ཟུངས་ངན་པ་དང་ན་སོ་རྒས་པའི་ཚ་བ་ལ་བསིལ་འཇམ་
བསྟེན་ཞིང་བུ་ལྟར་འཇམ་པོའི་སྒོ་ནས་གསོ་བའོ། །
(2) ནད་སྟོབས་དུས་དང་སྦྱར་ནས་བཅོས་པ་ནི། ལུས་སྟོབས་ལྡན་ལ་གསར་དུས་ཀྱི་ཚ་བ་ཐོག་བབས་སུ་
གསོད་པ་དང་། སྟོབས་ཆུང་ཞིང་རྙིངས་པའི་ཚད་པ་ངང་གིས་གདོན་པ་ཡིན་ནོ། །
(3)ཉེས་པའི་གྲོགས་ཀྱི་སྒོ་ནས་བཅོས་པ་ནི། རླུང་གི་ཚད་པ་འབྲོས་འདེད་ཀྱི་དགྲ་འཐབ་བཞིན་བཅོས་
དགོས་ཏེ། དྲོད་བཅུད་ཀྱིས་རླུང་སྣ་གླན་ན་ནི་ཚད་པ་ལ་འབྲོས་པ་ཡིན་ལ་བསིལ་གྱི་གཉེན་པོ་བསྟེན་པ་ནི་ཚད་པ་
འདེད་པའི་ཚུལ་ཡིན་ནོ། །མཁྲིས་པའི་ཚད་པ་ཟགས་བཅད་བཞིན་དུ་བཅོས་དགོས་ཏེ། སྦྱོངས་ཀྱིས་སྦྱངས་ཤིང་
བསིལ་གྱིས་བཅད་པ་སྟེ་འཁྲུ་གཤེར་བཅད་པའི་ཚུལ་དུ་བཅོས་སོ། །བད་ཀན་ཚ་བ་མགོ་སྤུར་ཚུལ་གྱིས་བཅོས་
དགོས་ཏེ། ནད་སྟོབས་མ་རྒྱས་གོང་ནས་བཅོས་པ་དང་། དམག་མ་བཏེག་གོང་གདོང་བསུ་བ་དང་འདྲ་བར་བཅོས་
པ་ཡིན་ནོ། །ཁྲག་གི་ཚད་པ་ཐང་གིས་དབྱེ་བ་དང་། གང་བབས་གཏར་ནས་ཤེད་དམད་པའི་ཚུལ་གྱིས་བཅོས་
སོ། །ཆུ་སེར་ཚ་བ་ལ་དང་པོ་སྦྱངས་ཤིང་ཐ་མར་སྐེམ་པའི་ཚུལ་གྱིས་བཅོས་དགོས་པ་ཡིན་ནོ། །
(4）གནས་ཀྱི་སྒོ་ནས་བཅོས་པ་ནི། ཤ་དང་ལྤགས་པ་ལ་བབས་པའི་ཚ་བ་རྡུལ་དབྱུང་བ་དང་ཆུའི་འཕྲུལ་
འཁོར་གྱིས་བཅོས་པ་དང་། རྩའི་ནང་གི་ཚ་བ་ལ་ཕྱི་རྩ་གཏར་དང་ནང་རྩ་འཁྲུས་ཀྱིས་སྦྱངས་བ། རུས་པའི་ཚ་བ་
དུགས་དང་ལུམས་ཀྱིས་བཅོས་པ་གལ་ཆེ། དོན་ལྔའི་ཚ་བ་ལ་རང་རང་གི་ཚ་བ་འཇོམས་པའི་ཕྱེ་མ་དང་། སྙིང་ལ་
སྣོད་ཀ། གློ་བར་དྲུག་འགོ། མཆིན་པར་རུ་བྱུང་། མཚེར་པར་རྟ་མཐུར། མཁལ་མར་བྱིན་གཞུག་རྣམས་གང་བབས་
གཏར་གྱིས་བཅོས། སྣོད་དྲུག་གི་ཚ་བ་ལ་སྦྱོངས་ཀྱིས་བཅོས་པ་ཡིན་ནོ། །
(5)ཉེས་པ་གཙོ་བོའི་སྒོ་ནས་བཅོས་པ་ནི། རང་རྒྱུད་ཅན་རྐྱང་འདེད་ཚུལ་དུ་བཅོས་པ་དང་། གཞན་རྒྱུད་
ཅན་གང་མཐོའི་གཉའ་ནས་མནན་ཏེ་བཅོས་པར་བྱའོ། །
（6) གནས་སྐབས་དང་སྦྱར་ནས་བཅོས་པ་ནི། མ་སྨིན་ཚ་བ་སྨིན་པར་བྱས་ནས་ལམ་དུ་གཞུག་པ་དང་
རྒྱས་པའི་ཚ་བ་འབར་བའི་མེ་དཔུང་ལྟ་བུ་དེ་སྨན་ག་བུར་ལྟ་བུས་བསད་པ་དང་། སྟོངས་པའི་ཚ་བ་རླུང་འབུད་པ་
ལྟ་བུ་དེ་ནུས་པ་བསིལ་ལ་བཅུད་ཀྱིས་གསོ་བ་དང་། གབ་པའི་ཚ་བ་མགོ་སྤུར་གཡོགས་པ་དེ་སེ་འབྲུ་བཞི་པ་ལྟ་བུས་
བཤུ་བ་དང་། རྙིངས་ཚད་ལུས་ཟུངས་ལ་ཞེན་པ་ཤིང་རྩི་དབྲལ་བ་ལྟ་བུར་བཅོས་པ་དང་། རྙོགས་པའི་ཚ་བ་གཡོས་
པའི་ཆུ་སེར་དེ་རང་སར་སྐེམ་པའི་ཐབས་ཀྱིས་བཅོས་དགོས་སོ། །
126



(7) ཚ་བ་རིགས་ཀྱི་སྒོ་ནས་བཅོས་པ་ནི། འགྲམས་ཚད་ནད་དང་ཕྲལ་ལ་ལུས་ཟུངས་རང་སོར་གཞུག་
པའི་ཐབས་བྱ་བ་དང་། འཁྲུགས་ཀྱི་ཚ་བ་ལ་དང་པོ་ཐང་གིས་དབྱེ། བར་དུ་ཕྱེ་མས་བསད། ཐ་མར་སྦྱོངས་ཀྱི་ཕྱིར་
དབྱུང་བ་རྣམས་ཀྱིས་མཉམ་པོར་བཅོས། རིམས་ཀྱི་ཚ་བ་བྱ་སྤུར་དུ་བཅུག་པ་བཞིན་སྐད་ཅིག་ཉིད་ལ་དོན་དགོས་
ཏེ། འཕྲལ་གྱི་བསིལ་ཕྱེ་བྱ་སྤུར་བརྒྱད་པ་དང་། བསིལ་ཐང་རྔུལ་འདོན་སོགས་ཀྱིས་ནད་དཀྲོག་གོ། དུག་ཚད་ལ་
འདུ་བ་ཆ་མཉམ་པ་གཉེན་པོས་བསད་པར་བྱ་བ་ཡིན་ཏེ། དེ་དག་གང་ལ་གང་འཚམས་ཀྱིས་ལེགས་པར་བཅོས་པ་
ཡིན་ནོ། །
༢ ཚ་གྲང་འདྲེས་པ་ཕྱེ་བའི་བཅོས་སོ་སོ་ལ་རྣམ་པ་ལྔ་ལས། །
(1) མ་སྨིན་པ་གྲོགས་དང་ཕྲལ་བ་ནི། མ་སྨིན་པ་ནད་འདྲེས་པ་ཐང་གིས་ཕྱེ་ལ་ཚ་ བ་ལམ་དུ་གཞུག་
དགོས་ཏེ། ཚ་བའི་གཉེན་པོ་བསྟེན་སྔ་ན་གྲོགས་བད་རླུང་གཉིས་ཀྱི་ཐོག་ཏུ་བབས་ཤིང་ཚ་བ་འཕེལ་ཉེན་ཆེ་བས་མ་
སྨིན་པའི་ཆང་བསླང་ན་ཆང་དུ་མི་རུང་བ་ལྟར་བཅོས་ལམ་དུ་མི་ཚུད་པའི་ཁར་གསོ་དཀའ་བར་འགྱུར་བས་ན་བད་
རླུང་གཉིས་ཀྱི་གྲོགས་གཞིལ་ཞིང་མཁྲིས་ཚད་མི་འཕེལ་ཙམ་དུ་བཞག་གོ། །
(2) སྨིན་ནས་བྱེ་བྲག་ཏུ་དབྱེ་བ་ནི། རྙིངས་པའི་ཚ་བ་དང་འདྲེས་པ་རྣམས་ལ་བསིལ་ཕྱོགས་གཅིག་དྲོད་
ཕྱོགས་གཅིག་བསྟེན་ན་དེ་ལ་སྐྱོན་ཡོན་གཉིས་སུ་ཡོད་དེ། སྣ་ལ་བསིལ་ཕྱོགས་གཅིག་བསྟེན་ནས་ཚ་བ་བཅོས་རྗེས་
གྲང་བར་ཕུལ་ན་ཡུན་རིང་སྦྱོངས་པའི་སྐྱོན་དང་། ཡོན་ཏན་སྲོག་ལ་རྒོལ་བར་མི་འགྱུར། ཡང་དྲོད་ཕྱོགས་གཅིག་
བསྟེན་ནས་གྲང་བ་བཅོས་རྗེས་ཚ་བར་ཕུལ་ན་ཡོན་ཏན་གསོ་སླ་བ་དང་། སྐྱོན་དུས་འདས་སྲོག་ལ་འབབ་པ་འབྱུང་
བས་ན་ཚ་བ་རྒྱས་སྨིན་བསིལ་གྱིས་བཅོས་པས་ཚད་པ་ཞི་ཞིང་གྲང་བར་ཕུལ་བ་ཤིན་ཏུ་བཟང་ལ་དེ་ལྟར་བྱས་པས་
སངས་པར་མ་གྱུར་ཀྱང་རི་ཐང་མཚམས་དང་སྟོང་ཚད་ཀྱི་བཅོས་བྱས་པས་སངས་པར་འགྱུར་རོ། ། །
（3) གབ་ཚད་མགོ་སྤུར་བཤུ་བ་ལ། དེ་འབྲུ་བཞི་པས་གྲང་བའི་མགོ་སྤུར་བཤུས་ལ་ཚ་ནད་ལ་གཉེན་པོའི་
སྨན་སྤྲད་པའོ། །
(4) སྟོངས་ཚད་རླུང་སྣ་ལེན་པ་ལ་སྟོངས་ཚད་འདྲེས་པའི་རླུང་ལ་ཟས་ཀྱི་བརྔན་པ་མ་བྱིན་ན་རླུང་གིས་ཚ་
བ་བུས་ནས་ཚ་བ་དེ་ལ་ཆེན་འདའ་བ་དེའི་ཕྱིར། རླུང་དེ་ཟས་ཀྱིས་བྲིད་ལ་ཚད་གཞུག་ཕྱེ་མས་གདོན།
(5) གྲང་རྙོགས་མེས་གསོ་བ་དང་། ཚ་རྙོགས་སྦྱངས་པས་གསོ་བ་གཉིས་ལས། གྲང་བས་རྙོམས་པར་དང་
པོ་ཕོ་བའི་མེ་སེ་འབྲུས་གསོ་དགོས་ཏེ། ཕོ་བའི་གཞི་འཛིན་པ་མ་ཤེས་ན་མེ་ཤི་ནས་ཚ་བའི་རོ་མ་ལུས་སྲིད་པས་
སོ། །ཚ་རྙོགས་འདྲེས་པ་ལ་སྦྱངས་བ་འཇམ་པོ་བྱེད་དགོས་ཏེ། སྦྱངས་བས་ནད་གཞུག་འདོན་པ་ཡིན་ནོ། །དེ་ལ་
127



ཡང་སྤྱིར་འདྲེས་པའི་ནད་ཀུན་གཅིག་བཅོས་གཅིག་ལ་ཕོག་ནས་གཉེན་པོ་བསྟེན་དཀའ་བ་ཡིན་ཕྱིར། བཅོས་ངོ་
ལེན་པའི་ནད་གང་དེ་གདོང་ལ་བཅོས་དགོས། བསིལ་དྲོད་གཉིས་ཀྱི་གཉེན་པོ་སོ་སོར་མི་ལེན་ན་ཚ་གྲང་བསྲེས་
ནས་བཅོས་སམ། ཡང་ན་ནང་པར་ཚ་བ་དང་ནུབ་གྲང་བ་ལྟག་སྤྲོད་བྱའོ། །དེ་ལྟར་ཚ་གྲང་འདྲེས་པ་དབྱེ་བའི་
ཐབས་སོ་སོར་མ་ཤེས་པར་ཚ་བ་དང་བད་རླུང་གཅིག་ཏུ་བཅོས་བྱས་པས་ནད་འཁྲུགས་ནས་གང་དུ་འང་ངོས་མི་
ཟིན་ཅིང་སྐྱེད་མེད་པར་འགྱུར་ཕྱིར་གོང་ལྟར་འདྲེས་པའི་དབྱེ་ཐབས་ཤེས་པ་གཅེས་སོ། །
3 བྱེར་བ་སྡུད་པའི་བཅོས་ལ་རང་བཞིན་གྱིས་བྱེར་བ། རྐྱེན་གྱིས་བྱེར་བ། དུས་འདས་ཀྱི་བྱེར་བ་གསུམ་དུ་
ཡོད་པས། （1)དུག་གི་ནད་དང་བད་ཀན་སྨུག་པོ་གཉིས་རང་བཞིན་དུ་བྱེར་བ་ཡིན། (2)ཟས་སྤྱོད་སོགས་ཀྱི་
རྐྱེན་དང་། ཚ་བ་མ་སྨིན་པར་རི་ཐང་མཚམས་ཀྱི་དུས་སུ་བཅོས་ཉེས་པའི་རྐྱེན་གྱིས་ཚབ་བྱེར་ཏེ་རྟོགས་པ་ཡིན།
（3)ནད་བསྡུས་ནས་ཀྱང་དུས་སུ་མ་སྦྱངས་པས་དུས་ལས་འདས་ཏེ་ནད་རྩ་མིག་ཀུན་ཏུ་བྱེར་བ་ཡིན་ནོ། །དེ་
ལྟར་བྱེད་པ་ཀུན་གྱི་སྣ་ཁྲིད་རླུང་གིས་བྱས་ནས་བྱེར་ཏེ། རྩ་མིག་ཀུན་ཏུ་ཞུགས་ཤིང་ལུས་ཀུན་ཁྱབ་པར་འགྱུར་ཕྱིར།
བྱེར་བ་མ་བསྡུས་པར་གཉེན་པོ་བསྟེན་པ་རི་དྭགས་ཐང་ལ་འདེད་པ་དང་འདྲ་སྟེ་གར་འགྲོ་ཆ་མེད་པས་གསོད་པར་
མི་འགྱུར་བས་ན་ཐང་ཕྱེ་ཟས་སྤྱོད་ཀྱིས་རླུང་གཞིལ་བ་དང་། ནད་དེ་ཁོང་དུ་བསྡུས་པར་བྱས་ལ་རང་རང་གི་གཉེན་
པོ་བསྟེན་པས་མེ་སྟེང་དུ་ཆུ་བླུག་པ་དང་འདྲ་བ་ཡིན་ནོ། །གལ་ཏེ་འདུས་དཀའ་ན་རྩ་སྦྱོངས་དང་རྒྱུན་སྦྱོངས་ཆུ་
ལུམ་བྱེད་པ་བསྔགས་པ་ཡིན་ནོ། །
གཉིས་པ། དུས་ལས་མི་འདའ་བའི་གནད་ཀྱི་གདམས་པ་ལ། ངོ་བོ་ཉིད་ཀྱི་དུས་ལས་འདས་པ་དང་།
བཅོས་ཀྱི་སྦྱོར་བ་དམན་པས་འདའ་བ་དང་། ལོག་པས་འདའ་བ་དང་། ལྷག་པས་འདའ་བ་དང་བཞི་ཡོད་པས།
1. ངོ་བོ་ཉིད་ཀྱི་དུས་ལས་འདའ་བ་གནད་དུ་བབས་པའི་ཚ་བ་ནི། དཔེར་ན་མཁྲིས་པ་རྩ་རྒྱུག་ལྟ་བུ་ཐོག་
མའི་དུས་རང་ནས་སྲོག་ལ་ངེས་པར་རྒོལ་བས་ན། ནད་ཀྱི་ཚོད་བླངས་ཤིང་སྨིན་དུ་བསྒུགས་ན་དུས་ལས་འདའ་
ཕྱིར་ཆུ་བཞི་ཡིས་ནད་དང་ནད་པའི་སྲོག་ལ་ཐོབ་ཤ་བྱའོ། །
2. བཅོས་ཀྱི་སྦྱོར་བ་དམན་པའི་དུས་ལས་འདའ་བ་ནི། བཅོས་ཀྱིས་ནད་ཀྱི་མགོ་མནན་པས་འཕྲང་དུ་བདེ་
བ་ལྟ་བུ་ཡིན་ཀྱང་གཏིང་གི་ཚད་པ་མ་ཐོན་པས་ཚ་བས་ཟུངས་ཟད་ནས་དུས་ལས་འདས་པའི་ཕྱིར་གཉེན་པོ་མི་
བཅད་པར་སྟོབས་ཆེ་རུ་བསྐྱེད་ལ་ནད་ཆོམས་པའི་གཉེན་པོ་བསྟེན་དགོས།
3. ལོག་པས་དུས་འདའ་བ་ནི། གབ་ཚད་གྲང་བར་འཁྲུལ་ནས་མེ་བཞི་བསྟེན་པས་ཚ་བ་དུས་ལས་འདུས་
པ་ཡིན་ནོ། །
128



4. ལྷག་པས་དུས་འདའ་བ་ནི། ཚ་བའི་ནད་ཆུང་ངུར་གཉེན་པོ་སྨན་དཔྱད་ཟས་སྤྱོད་བསིལ་དྲགས་པས་
བད་རླུང་ལ་ཕོག་པས་དེ་གཉིས་དགྲར་ལངས་ཏེ་གྲང་བས་སྲོག་ལ་རྒོལ་བར་བྱེད་ཅིང་། དེ་གཉིས་པོ་ནོར་ས་ཡོད་
པས་ལྟར་སྣང་གི་རྟགས་དང་ངོ་བོའི་རྟགས་གཉིས་ངོས་འཛིན་མ་གཡེང་པར་བསྒྲིམས་ཏེ་བྱ་རས་གང་ཡིན་ངོས་
ཟིན་ལ་ནམ་ཚོར་བའི་དུས་ན་བརྩོན་པས་བཟློག་དགོས་ཤིང་། དེ་དག་ལེགས་པར་ཤེས་པས་ན་དུས་འདའ་བ་མི་
སྲིད་དོ། །
གསུམ་པ། ཚ་བའི་ནད་ཀྱི་ངོ་བོ་གཞོམ་པའི་བཅོས་ནི་ཟས་སྤྱོད་སྨན་དཔྱད་བཞིས་ཤེས་པར་བྱ་དགོས་ཏེ།
1. ཟས་ལ་ཕན་བསྟེན་གནོད་སྤང་གཉིས་ལས། (1) ཕན་པའི་ཟས་སྐབས་བཅུ་གཅིག་དང་སྦྱར་ཏེ་མ་
སྨིན་ཚ་བ་ལམ་དུ་བཞུག་པའི་ཟས་ནི་མར་གསར་རན་ཙམ་བཏབ་པའི་ཕྱེ་ཐུག་དང་ཆག་ཚེ་འབྲས་ཐུག་སོགས་
མདོར་ན་བཅུད་མེད་འཇུ་སླ་བསིལ་ཡང་སོགས་སོ། །རྒྱས་བའི་ཚད་པ་ཡེན་ལ་གཏད་པའི་ཟས་ནི་བསྐོལ་གྲང་ངམ་
ཆུ་གྲང་ལ་རྩམ་པ་བཏབ་པ་དང་། ཞོ་དར་ཁུར་ཚོད་སོགས་བསིལ་ཡང་བསྟེན་པའོ། །ཐོར་བུའི་རླུང་ལ་རྔན་པ་བྱིན་
པའི་ཟས་ནི་རུས་ཐང་དང་། སྐམ་ཤ་གསར་བ། སྒོག་ཆབ་དང་བ་ཞོ་རྣམས་སོ། ཐེ་ཚོམ་ངེས་པ་བསྐྱེད་ན་སད་
མདའི་ཟས་ནི་སྲེ་ལོང་བུ་རམ་ཞོ་སོགས་དང་། བསིལ་དྲོད་རན་པ་བསྟེན་ལ་བརྟག་གོ། སྟོངས་པའི་ཚད་པ་བཅུད་
ཀྱིས་དགང་བའི་ཟས་ནི་སྐོམ་ཤ་དང༌། རི་དྭགས་ཤ བ་ཞོ་དང་མར་དཀར། སྲེ་ལོང་དང་སྒོག་ཆབ་རྣམས་སོ། །
ཚད་རླུང་འདྲེས་པ་ཁ་ཡན་དགུག་པའི་ཟས་ནི་རླུང་ཁ་མཐོ་ལ་བསིལ་བཅུད་དང༌། ཚ་བ་མཐོ་ན་བསིལ་ཡང་
བསྔགས་སོ། །གབ་པའི་ཚ་བ་མགོ་སྤུར་བཤུ་བའི་ཟས་ནི་ལུགས་གཅིག་ལ་ལུག་ཤ་གསར་འཇམ་དང་། ཡང་ལུགས་
གཅིག་ལ་དྲོད་ཕྱོགས་མེད་དུ་བཏང་པའི་ལུགས་གཉིས་སོ། རྙིངས་ཚད་ཞེན་པ་དབྲལ་བའི་ཟས་ནི་བསིལ་ཕྱོགས་
ཡུན་དུ་བསྟེན་པའོ། གྲང་བ་ཁ་ཐལ་མེ་དྲོད་གསོ་བའི་ཟས་ནི་ལུག་གཡག་གོང་མོའི་ཤ་དང་། བུ་རམ་ཞུན་མར་ཆང་
འཇམ་རྣམས་སོ། རླུང་འཕྱོས་ཁ་ཐལ་བཅུད་ཀྱིས་གནོན་པའི་ཟས་ནི་ལོ་ལོན་པའི་ཤ་མར་དང་། བུ་རམ་ཆང་རྙིང་
སོགས་སོ། །ཟུངས་ཟད་པ་ལ་ལུས་སྟོབས་བསྐྱེད་པའི་ཤ་གསར་མར་གསར་བུར་དཀར། ཆང་གསར་འཇམ་
སོགས་ལུས་སྟོབས་བསྐྱེད་པའི་ཟས་རྣམས་སོ། །དེ་ལྟར་འཕྲོད་པའི་ཟས་བཅུ་གཅིག་པོ་སྐབས་སོ་སོ་དང་སྦྱོར་ཞིང་
བསྟེན་པ་ཡིན་ནོ། །(2)གནོད་པའི་ཟས་སྐབས་དྲུག་དང་སྦྱར་ནས་སྤང་བ་ནི་ཚ་བ་མ་སྨིན་པ་སྨིན་དུ་མི་སྟེར་
བའི་ཟས་ནི་ཞོ་དར་ཆུ་གྲང་རྗེན་པ་དང་འཁྱགས་པོ་རྣམས་སོ། །རྒྱས་པའི་ཚད་པ་མེ་དབལ་བསྐྱེད་པའི་ཟས་ནི་
ཟས་ནི་ཤ་ཆང་མར་རྙིང་བུ་རམ་སྒོག་པ་ལན་ཚྭ་རྣམས་སོ། །རླུང་ཚད་འབུད་ཅིང་ཚ་བ་བྱེར་བའི་ཟས་ནི་རྣམ་
གཉིས་ཏེ། རླུང་ཚད་འབུད་པའི་ཟས་ནི་རའི་ཞོ་དར་དང་ཇ་བསིལ་པོ་ལྟ་བུ། ཚ་བ་བྱེར་བའི་ཟས་ནི་ཆུ་གྲང་དང་ལོ་
129



ཤུར་སྐྱུར་སོགས་སོ། །གབ་རྙིངས་ཚ་བའི་མེ་དྲོད་འཇོམས་པའི་ཟས་ནི། རྗེན་ཟས་དང་བསིལ་བ། ཚིག་པ་རྣམས་
སོ། །རྙིངས་པའི་ཚ་བ་སྟོད་ལ་གནོན་པའི་ཟས་ནི་དྲོད་ཤོར་བར་བྱེད་པའི་རིགས་སོ། །ངོ་བོ་ཉིད་ཀྱི་མི་འཕྲོད་
པའི་ཟས་ནི་རྒྱུ་གཟེར་དང་། གཉན་གཟེར། གག་ལྷོག་བཅས་ལ་དཀར་མངར་མི་འཕྲོད་པ་དང་། འབྲུམ་པ་ལ་
བཅུད་མི་འཕྲོད། རིམས་ཕོ་བར་བབས་པ་ལ་ཞོ་མི་འཕྲོད། དུག་ཚད་ལ་ཉ་ཤ་དང་ཕག་ཤ་ཁྲག་སོགས་མི་འཕྲོད་པ་
ཡིན་ནོ། །དེ་ལྟར་གནོད་པའི་ཟས་དྲུག་པོ་དེ་རྣམས་དུག་དང་འདྲ་བས་སྤང་བར་རིགས་སོ། །
2. སྤྱོད་ལམ་མཐུན་མིན་གྱི་སྤང་བླང་ནི། སྤྱིར་རྟོགས་སླ་བས་རྒྱས་པར་མི་སྨོས་ལ་མདོར་ན་རྐྱང་པ་རྣམས་
ལ་བསིལ་བ་ཁོ་ནའི་སྤྱོད་ལམ་བསྔགས་པ་དང་། ལྡན་ཚད་རྣམས་ལ་བསིལ་དྲོད་སྙོམས་པ་མཐུན། དེ་ཡང་གནས་
གོས་བྱ་བ་གསུམ་གསུམ་གྱིས་ཤེས་དགོས་ཏེ། བསིལ་བའི་གནས་ནེའུ་གསེང་ཆུ་འགྲམ་སོགས་དང་། གོས་ཡང་ཞིང་
བསིལ་བ་བགོ་བ། བྱ་བ་དྲག་ཤུལ་མ་ཡིན་པ། སེམས་སྤྲོ་བ་སོགས་བསྟེན། བསིལ་དྲོད་སྙོམས་པའི་གནས་ཉི་གྲིབ་
མཚམས་ལྟ་བུ་དང་། ཚ་བ་ཆེ་བའི་ཡུལ་དང་རླན་སྟེང་མ་ཡིན་པ། གྱོན་གོས་མ་འཁྱགས་མ་རྡུལ་ཙམ་གྱི་ཡང་བ་
བགོ། བྱ་བ་མི་རྔུལ་ཙམ་དུ་བཅག་པ་བསྟེན་ནོ། །དེ་ལྟར་མཐུན་པའི་སྤྱོད་ལམ་དེ་དག་ལས་བཟློག་པའི་མི་མཐུན་
པའི་སྤྱོད་ལམ་ནི་སྤང་བར་བྱ་བ་ཡིན་ནོ། ། །
3. སྨན་ལ་ཞི་སྦྱང་གིས་བཅོས་པ།（1)ཞི་བྱེད་ལ་ཐང་ཕྱེ་སྨན་མར་གསུམ། ཐང་ལ་རྣམ་པ་བདུན་ཏེ་སྨིན་
ཐང་ལ་གསུམ། བད་རླུང་སྨིན་པར་བྱེད་པ་མ་ནུ་བཞི་ཐང་། མཁྲིས་ཚད་སྨིན་པ་ཏིག་ཏ་གསུམ་ཐང་། ཁྲག་ཚད་སྨིན་
པ་འབྲས་བུ་གསུམ་ཐང་ལྟ་བུའོ། །དབྱེ་ཐང་གསུམ་ནི་རླུང་ཚད་འབྱེད་པ་སླེ་ཏྲེས་ཆིག་ཐང་། ཁྲག་ནད་འབྱེད་སྐྱུ་
རུ་ཆིག་ཐང་། བད་ཀན་ཚ་བ་འབྱེད་པ་སེ་འབྲུ་གསུམ་ཐང་ངོ༌། །སྡུད་པའི་ཐང་གསུམ་ནི་མ་ནུ་བཞི་ཐང་དང་
བདུན་ཐང་། ག་བྲ་གསུམ་ཐང་སོགས་ཀྱིས་ཚད་པ་རླུང་གིས་བྱེར་བ་རྣམས་སྡུད་པར་བྱེར་དོ། །གསོད་ཐང་གསུམ་
ནི་། ཚད་གསར་གསོ་བ་དེ་བ་ལྔ་ཐང་ལྟ་བུས་རིམས་རྒྱས་འཇོམས། འགྲམས་འཁྲུགས་འཛོམས་པ་ཧོང་ལེན་ལྔ་
ཐང་། དུག་ཚད་འཇོམས་པ་འོམ་ཐང་བཅོ་ལྔ་པའོ། ཚད་རྙིངས་གསོ་བའི་ཐང་ནི་ཐང་ཆེན་བཅུ་པས་རྙིངས་ཚད་
རོལ་དུ་གསོད་དོ། །སད་ཐང་གསུམ་ནི་སྦེ་ལོང་ཆིག་ཐང་དང་། རུས་བཅུད་གསུམ་ཐང་། གོ་སྙོད་གསུམ་ཐང་ལྟ་
བུས་རི་ ཐང་མཚམས་ཀྱི་སྐབས་ལ་ངེས་པར་སྟེར་རོ། །དགུག་ཐང་ནི་བཅུད་བཞིའི་ཐང་གིས་རླུང་འཕྱོས་པ་
འགུགས་པར་བྱེད་དོ། །སྐམ་ཐང་ནི་སེང་ལྡེང་དགུ་ཐང་གིས་རྙོགས་ཚད་སྐེམ་པར་བྱེད་པའོ། །
ཕྱེ་མའི་སྦྱོར་བ་ལ་སྔོ་སྦྱོར་དང་། རྩི་སྦྱོར། འདྲེས་པར་སྤྱོར་བ་གསུམ་ལས། མེ་ནང་ཆུ་བླུག་པ་འདྲ་བ་སྔོ་སྦྱོར་
རྒྱལ་པོ་བཅུ་གསུམ། རྩི་སྦྱོར་ལ་མེ་ལྟར་འབར་བའི་ཚད་སྟོབས་བསད་པའི་ཕྱེ་མ་དང་། ལྡན་ཚད་དུས་གཅིག་
130



འཇོམས་པའིཕྱེ་མ། །རྙིངས་ཚད་རྩེད་ནས་འདོན་པའི་ཕྱེ་མ། འདུས་པ་འཁྲུགས་པ་སྙོམས་པར་བྱེད་པའི་ཕྱི་མ་
དང་བཞིའོ། །དང་པོ་ཚད་སྟོབས་བསད་པ་ལ་ཚ་བ་རབ་ལ་ག་བུར་རྒྱལ་བློན་གསུམ་པ་དང་བདུན་པ་དགུ་པ་ལྟ་བུ།
ཚ་བ་འབྲིང་ལ་ཙན་དན་བཅུ་པ་དང་། ཚ་བ་ཐ་མར་གི་ཝཾ་བཅུ་པ་ལྟ་བུས་འཇོམས་པར་བྱེད་དོ། གཉིས་པ་ལྡན་ཚད་
འཇོམས་པའི་ཕྱེ་མ་ནི་ཚ་བ་རླུང་ལྡན་ལ་ཨ་གར་བཅུ་པ་དང་། བད་ལྡན་ལ་ཕྱི་རྒྱུད་ཅུ་གང་བདེ་བྱེད་ཆེན་མོ་སྦྱར་
རོ། །གསུམ་པ་རྙིངས་ཚད་འདོན་པའི་ཕྱེ་མ་ནི། རབ་ལ་ག་བུར་ཉེར་ལྔ། འབྲིང་ལ་ཕྱི་རྒྱུད་ཙན་དན་སྦྱོར་བ། ཐ་
མར་གི་ཝཾ་སྦྱོར་བ་རྣམས་སྦྱར་རོ། །བཞི་པ་འདུ་བ་ཁོང་སྙོམས་ཕྱེ་མ་ནི། སྔོ་རྩི་འདྲེས་པའི་སྦྱོར་བ་ཕྱི་རྒྱུད་གཙོ་བོ་
བརྒྱད་པས་གཞིར་བཞག་པའི་འཁྲུགས་ལ་ཙན་དམར་བཞི། རིམས་ལ་གསེར་མེ་དྲུག །གཉན་ལ་གླ་རྩི་དང་གུ་གུལ་
བསྣན་པ་སོགས་གཞན་ཡང་དོན་སྣོད་སོ་སོར་དཔལ་ལྡན་རྒྱུད་ཀྱི་དགོངས་དོན་བཞིན་མདེ་ཁ་བསྒྱུར་རོ། །ནད་
རྗེས་གཅོད་པའི་སྨན་མར་ལ་འབྲས་གསུམ་སྨན་མར་གྱིས་སྟོངས་ཚད་ཀྱི་རྗེས་གཅོད་པ་དང་། ཏིག་ཏའི་སྨན་མར་
གྱིས་ཚད་རྙིང་རླུང་ལྡན་འདོན་པ། སེང་ལྡེང་སྨན་མར་གྱིས་ཚད་རྙོགས་རྗེས་ཀྱི་ཆུ་སེར་རྣམས་སྐེམ་པར་བྱེད་དོ། །
(2) སྤྱང་བོས་བཅོས་པ་ནི། ཐང་དང་ཕྱེ་མས་ཚ་བ་མ་སེལ་བ་ལ་སྦྱངས་པ་མཆོག་ཡིན་ཏེ་བཤལ་གྱིས་མཁྲིས་ཚད་
འོར་དུ་བསྐྱུར་དགོས་ཤིང་དེར་མ་ཟད་ཚ་བ་ཀུན་ལ་སྨིན་དུས་འཁྲུ་བ་མཆོག་ཡིན་པ་དང༌། ཁྱད་པར་སྣོད་བབས་
སྦྱོང་བ་གལ་ཆེ། དེ་ཡང་ཚ་བའི་རྒྱུ་མཁྲིས་པ་ཡིན་པས་ན་སྦྱངས་པས་རྩད་ནས་འབྱིན་པར་ནུས་པ་ཡིན་ནོ། །
འདིར་རུང་མི་རུང་གི་སྤང་བླང་ལ་རུང་མི་རུང་ནད་གཞི་བརྟག་པ། རན་མི་རན་དང་སྨིན་དང་མ་སྨིན་དུས་ཚོད་
བརྟག་པ། ཐུབ་དང་མི་ཐུབ་ལུས་ཤེད་བརྟག་པ་སོགས་བྱ་དགོས་ཏེ། གང་ལགས་ཤེ་ན་མཁྲིས་པའི་ནད་ལ་སྦྱོངས་
ལས་མི་འདའ་ཡང་མ་སྨིན་ཚ་བ་ལ་སྦྱངས་མི་རུང་། གལ་ཏེ་སྦྱངས་ན་བྱེར་ནས་འགྲོ་བ་དང་། གཞན་ཡང་རླུང་
འབུད་ཆེ་བ་དང་གདོན་ཅན་ལ་ཡང་བྱ་བ་མ་ཡིན་ནོ། དེས་ན་སྦྱོང་རུང་བ་གང་ཞེ་ན་སྨིན་པའི་དུས་དང་། གཞན་
ཡང་སྣོད་བབས། བཅོས་རྡུགས་སྦྱང་དུས་ལ་སླེབས་པ་ལྟ་བུ་རྩ་ཤེད་མ་ཤོར་བར་ཟུངས་ཀྱིས་ཐུབ་པའི་དུས་ཅན་
རྣམས་སྦྱོངས་དགོས་པ་ཡིན་ནོ། །ཇི་ལྟར་བྱ་བའི་ཆོ་ག་ནི་སྔོན་འགྲོ་མ་སྨིན་པ་སྨིན་པར་བྱ་བ་དང་། བྱེར་བ་བསྡུ་
ཞིང་རླུང་གི་ཁ་གནོན་པ། གབ་པའི་ཚ་བ་མགོ་སྤུར་བཤུ་ཞིང་ངོ་བོ་བླངས་པ་དང་མེ་དྲོད་ཉམས་པ་གསོ་བ། ནད་ཀྱི་
རྩེ་བཅག་པ། རྒྱས་ཚད་མ་ཡིན་པའི་ནད་རྙིང་རྣམས་ལ་ཁྲུས་དང་བསྐུ་མཉེ་སྔོན་དུ་འགྲོ་བ་ཡིན། དངོས་གཞིའི་
སྨན་རྒྱུད་ལྟར་མདེ་ཁ་བསྒྱུར་ནས་སྦྱང་བར་བྱ། དེ་ལྟར་སྦྱངས་པའི་འཁྲུ་མདོག་དམར་སེར་དང་དྲི་ཆེ་བ་བྱུང་ན་
ནད་ཐོན་པའི་རྟགས་ཡིན་པས་ཆུ་ལྕག་གང་འོས་བྲབས་ལ་དག་པར་སྦྱངས། ནད་འབྱོངས་རྗེས་རྗེས་གཅོད་སྤྱི་དང་
འདྲ་ཞིང་དེ་ཚེ་དྲོད་བསྟེན་ན་བཀྲུ་བཤལ་བྱས་རྗེས་སྣོད་དུ་དུག་གཡོས་པ་དང་འདྲ་བས་དེ་དག་སྤང་བ་དང་།
131



གཞན་ཡང་རྙིངས་པའི་ཚད་པ་རྣམས་ལ་རྒྱུན་སྦྱོང་བཏང་ན་བསྔགས་པ་ཡིན་ནོ། །
4. དཔྱད་ཀྱིས་བཅོས་པ་ལ་རྣམ་པ་དྲུག་སྟེ། གཏར་གྱིས་ངན་ཁྲག་རྩ་ལམ་སྦྱངས་པ། རྡུལ་གྱིས་རླངས་པ་སྤུ་
རུ་དབྱུང་བ། དུགས་ཀྱིས་འཕྲལ་གྱི་ཟུག་གཟེར་བཅག་པ། ལུམས་ཀྱིས་ཚ་བ་བྱེར་བ་གདོན་པ། ཆུ་ཡི་ལྕག་གིས་ཕྱི་
ཚད་མེ་དབལ་བཅག་པ། མེ་ཡིས་ཚ་བའི་འབྲོས་འཕྲང་བསྡམ་པ་བཅས་དྲུག་གོ །
(1) གཏར་གྱིས་ངན་ཁྲག་རྩ་ལམ་སྦྱངས་པ་ལས་གཏར་རུང་དང་མི་རུང་། གཏར་བའི་དུས་སོགས་ཡོད་པ་
ལས། གཏར་མི་རུང་བའི་ནད་རྣམ་པ་བདུན་ནི་མ་སྨིན་ཚ་བ་གཏར་ན་རྟོགས་པར་འགྱུར་བ་དང༌། རིམས་ལ་
གཏར་ན་དོན་ལ་འབབ། འཁྲུགས་ལ་ཁྲག་ངན་མ་ཕྱེ་བར་གཏར་བས་ཟུངས་ཁྲག་ཤོར་ནས་རླུང་སྐྱེ་བ་ཚ་བའང་
བྱེར་ཏེ་ངན་ཁྲག་ལུས་པས་ཚ་བའི་ནད་རོ་མི་ཐོན། སྟོངས་ཚད་གཏར་ན་རླུང་འཕྱོ་ཞིང་ཟུག་གཟེར་སྐྱེ། གཉན་ཚད་
གཏར་ན་ཁྲག་གི་ཤུལ་སྲོག་རྩར་འཇུག དུག་ཚད་གཏར་ན་ཁྱེར་ཏེ་རོ་མི་ཐོན། ཟུངས་ངན་ཚ་བ་གཏར་ན་སྲོག་རྟེན་
ཆད་པ་ཡིན་པས་མི་རུང་ངོ༌། །གཏར་དུ་རུང་བའི་ནད་གཞི་ནི། ཚ་བ་སྨིན་པ་དང་རྒྱས་པའི་དུས་སྤྱི་དང་། ཁྱད་
པར་དུ་འགྲམས་དང་། འཁྲུགས་དང་། ཁྲག་གི་གཟེར་བཅས་རྣམ་པ་བཞི་ལ་གཏར་བ་ཤིས་ཤིང་། སྨིན་ལོང་མེད་
པའི་ཚ་བ་ལ་གཏར་ན་འཆི་བའི་དངོས་པོ་གཏོད་པ་ལྟར་ཡིན་ནའང་རྒྱས་པའི་ཚ་བ་ལ་ཁྲག་དང་སྲོག་ལ་ཐོབ་ཤ་བྱ་
དགོས་པས་གང་རུང་གཏར་བ་དང་། སྟོངས་ཚད་བསིལ་དང་བཅུད་ཀྱིས་གསོ་ཞིང་གཏར་བ། གབ་ཚད་གང་གབ་
པའི་རྩ་ལ་གཏར་ཞིང་ནད་ཀྱི་ངོ་བོ་བསླང་བ། རིམས་དུག་གཉན་གཟེར་རྣམས་རྩེར་བབས་ན་རླངས་པ་ཐོན་ཙམ་
གཏོར་རོ། དེ་ལྟར་གཏར་བའི་དུས་ཚོད་རན་དང་མི་རན་སྔོན་འགྲོ་དང༌། བསྙལ་ ཐབས། གདབ་ཐབས། རྩ་
དམིགས། ཁྲག་སྨྲ། དབྱུང་ཚད། ལོག་གནོན་སོགས་ཕྱི་རྒྱུད་གཏར་བཞིན་ཤེས་པར་བྱའོ། །
（2)རྡུལ་གྱིས་ཚ་བ་བ་སྤུར་དབྱུང་བ་ནི་མ་སྨིན་སྟོབས་ཆེན་ནད་ལ་རྔུལ་མི་དབྱུང་ཞིང་། གལ་ཏེ་རྡུལ་
དབྱུང་བར་གྱུར་ཚེ་རྡུལ་མེད་ལ་ནད་འཁྲུགས་པས་སླར་ཡང་འབུར་པར་བྱེད་ཅིང་ལུས་ཀྱི་སྟོབས་འཇོམས་པས་སྤང་
ངོ༌། །མ་སྨིན་པའི་ནད་སྟོབས་ཆུང་རྣམས་ལ་རྔུལ་དབྱུང་བས་ནད་ལམ་ནས་བཟློག་པ་དང་། རྒྱས་པོ་རླངས་པར་
འདོན་པ་དང་། སྟོངས་པའི་རླུང་ཚད་དུས་གཅིག་ཏུ་དབྱུང་བ། རྙིངས་པའི་ཚད་པ་ཞེན་རྩི་དབྲལ་བ། རིམས་ཚད་
བྱ་ལྟར་སྤུར་བ། ཤ་པགས་དང་རུས་ལ་བབས་པའི་ཚ་བ་སོགས་ཀྱང་རྡུལ་དུ་དབྱུང་ནས་བཅོས་དགོས་སོ། །དེ་
ལྟར་དབྱུང་བའི་དུས་ཚོད་རན་པ་རྡུལ་གྱི་དྲི་མ་ཐོན་པའི་དུས་དང༌། སྦྱོར་བས་ཕུལ་བ་ནི་ཚ་བ་མ་སྨིན་པའི་སྟོབས་
ཀྱིས་བྱ་སྤུར་བརྒྱད་པ་བཏང་བ་དང་། འདྲེན་པ་ནི་སྔོ་སྣ་ཡིས་རླངས་དུགས་བྱེད་པ་ཡིན་ནོ། །
(3) དུགས་ཀྱིས་འཕྲལ་གྱི་ཟུག་གཟེར་བཅག་པ་ནི་བསིལ་བའི་དུགས་ཆུ་རྡོ་དང་། ཐོང་ལྕགས། ཚན་ཞོ་
132



དང་སྦྱར་བ་དང་། བསིལ་བའི་སྔོ་སྤུ་ཤེལ་རྩེ་དང་། ཏིག་ཏ་། ཧོང་ལེན་སོགས་གྲང་མེས་རྒྱུས་ཚད་ལ་གསོར་གྱིན་
བདུག་པས་ཁྲག་གཟེར་གྱི་ཟུག་གཅོག ཧོར་གྱི་མེ་བཙས་ཀོ་ལེར་གཟེར་འཁྲུག་པ་འཇོམས་པ་དང་། སོ་ཕག་བསྲོས་
པས་མ་སྨིན་པ་དང་། གབ་པ། རྟོགས་པ། ཕོ་བའི་མེ་དྲོད་རྣམས་གསོའོ། །
(4) ལུམས་ཀྱིས་ཚ་བ་བྱེར་བ་གནོན་པ་ནི། བདུད་རྩི་ལྔའི་སྟེང་ཚད་རྟོགས་ལ་སྲོ་ལོ་སྨུག་པོ། དུག་ལ་འོམ་
བུ། རྙིངས་ཚད་ལ་སྤང་སྤོས་སོགས་ཁ་བསྒྱུར་བས་ཆུ་ལུམས་སམ་རླངས་ལུམས། བཅིངས་ལུམས་སོགས་གང་
འཚམས་ཀྱིས་ཚ་བ་ཤ་ལྤགས་རྩ་རུས་ལ་བྱེར་བ་རྣམས་འཇོམས་པར་བྱེད་དོ། །
(5) ཆུ་ཡི་ལྕག་གིས་ཕྱི་ཚད་མེ་དབལ་བཅག་པ་ནི་མ་སྨིན་པ་དང་། ལྡན་ཚད་རྣམས་ལ་མི་རུང་ཞིང་།
སྟོབས་ཆུང་བའི་ཚ་བ་ལ་སྤུར་བྱེད་བརྒྱད་པ་དང་། རྔུལ་དབྱུང་བའི་རྗེས་ཆུ་བྲན་པས་ཚ་བ་ལམ་ནས་བཟློག་པ་དང་།
བྱེར་གྱི་ཚ་བ་བིག་པན་ཚང་དང་སྦྱར་བ་ཕུལ་གང་ཁོང་དུ་བཏང་། ཉཱ་བཞི་དང་དཔྱི་དང་དཔུང་པའི་མཐའ་ནས་
རིམ་གྱིས་ཆུ་བྲན་པས་ཁོང་དུ་བསྡུ་བ་དང་། རྒྱས་ཚད་མེ་དབལ་བསད་པ་ལ་སྐར་ཆུ་ཁོང་དུ་བཏང་ཞིང་ལུས་ཀུན་ཆུ་
ཡིས་བྲན། སྙིང་གི་ཚ་བ་རླུང་མེད་རྒྱུས་ཚད་དང་འདྲ་ལ་རླུང་དང་ལྡན་ན་ཐོ་རངས་ཆང་བཏང་ཉི་དྲོས་ལ་ཆུས་བྲན་
པས་ཞེན་པ་གདོན་པར་བྱའོ། །
(6)མེ་ཡིས་ཚ་བའི་འབྲོས་འཕྲང་བསྡམས་པ་ནི། སྤྱིར་ཚ་བའི་ནད་ཀུན་བསྲེག་པར་མ་བཤད་ཀྱང་སྒོས་སུ་
ནད་ཚ་བ་ཡིན་ཡང་བསྲེག་རུང་བ་རྣམ་པ་དྲུག་སྟེ། མཁྲིས་པ་རྩ་རྒྱུག་ནད་ལ་འབྲོས་འཕྲང་བསྡོམ་པ་དང་། རྩ་
སྟོངས་ཚ་བའི་ལམ་འཕྲང་གི་ཁ་སོ་བས་བཅད་པ་ལྟར་དུ་བྱ་བ་དང་། ཚད་གཞུག་ཐོར་བུའི་རླུང་གིས་འབུད་པ་དེ་མེ་
ཡིས་མནན་པ་དང་། རླུང་རིམས་འདར་བུ་དང་ཡེར་བུ་བྱེད་པ་གཉིས་མལ་དུ་གཞུག་པ་དང་། ལྷོག་པའི་ཚ་བར་
གཉན་ཐོག་ཏུ་གཉན་དབབ་ཅིང་ཚ་རྗེས་གྲང་བར་ལྡོག་ཚེ་ཕོ་བའི་མེ་གསོ་བ་ལ་སོགས་པ་དེ་དག་ནི་ཚ་བས་ཚ་བ་
བཅོས་པ་ཡིན་ནོ།
ཚ་བ་བྱེ་བྲག་ཏུ་བཅོས་པའི་ཐབས་ནི་བླ་གཉན་ཐོར་བུའི་ནད་ཉེར་བཞིའི་སྣ་བསལ་བ་ནི། སྨྱུ་བ་དང་།
ལྐུགས་པ་དང་། གཡེར་བ་དང་། འཐིབས་པ་དང་། མགོ་གཟེར་དང་། འཁྱོམས་པ་དང་། མིག་ཚག་པ་དང་། རྣ་བ་
འོན་པ་དང་སྣ་ཁྲག་འཛག་པ་དང་། ལྕེ་སྐམ་པ་དང་། ཁ་སྐོམ་དད་ཆེ་བ་དང་། དང་ག་འགགས་པ་དང་། སྐྱིགས་བུ་
འབྱམས་པ་དང་། གཟེར་ཆེ་བ་དང་། གློ་མང་བ་དང་། མི་ཁོགས་པ་དང་། འཁྲུ་བ་དང་། སྐྱུག་པ་བྱེད་དམ། དྲི་ཆུ་
འགགས་པ་དང་། ཡང་ན་ཁྲག་ཏུ་འཛག་པ། རྔུལ་འབྱམས་པ། ལུས་དྲོད་ཕྱི་རུ་ཤོར་བ་དང༌། རྐང་ལག་ན་བ་དང་
འཁུམས་པ། ཕོལ་མིག་དང་། འབྲས་ལ་སོགས་བླ་གཉན་གྱི་ནད་ཉེར་བཞི་ཡོད་ལ། དེ་རེ་རེའི་ནད་རྟགས་དང་
133



བཅོས་ཐབས་སོ་སོར་བཤད་ན་མང་དྲགས་པས་གཙོ་བོ་བཅོས་ཀྱི་རིམ་པ་རྒྱུད་ལ་ལེགས་པར་གཟིགས་ནས་བླ་
གཉན་གྱི་ནད་ཉེར་དྲུག་སོགས་ལ་གང་འཚམས་ཀྱི་གཉེན་པོ་སྦྱོར་བ་དང་། གཉེན་པོའང་རིག་པའི་མདས་བསྣུན་
ལ་ལེགས་པར་བཅོས་དགོས། དེ་ལྟར་བཅོས་ལ་མ་གཟབ་ན་ཐོར་བུའི་ནད་སྣ་ཚོགས་པ་ཚ་བ་ཀུན་ལ་ཕལ་ཆེར་
འབྱུང་བ་དང་། བལ་ནད་ཀྱི་རིམས་ལ་ཁྱད་པར་དུ་མང་བ་ཡིན་པས་ཁ་འཐོར་གྱི་ནད་སྣ་གང་བྱུང་བཅོས་ཐབས་སྣ་
ཚོགས་པས་བསལ་བོར་བྱའོ། ། །
ཀོང་སྤྲུལ་ཟིན་ཏིག་ལས། མ་སྨིན་ཚ་བ་དེ་ལ་བསིལ་སྨན་གཏར་བཤལ་སོགས་ཚ་བ་བྱེར་འགྲོ་ཞིང་། དྲོད་
བཅོས་བྱས་ན་ཚ་བའིགྲོགས་སུ་འགྲོ་བས་སྤང་། ནོར་བུ་བདུན་ཐང་ངམ་ནུ་བཞི་ཐང་ལན་ཁ་ཤས་བཏང་། སྨིན་
དཀའ་ན་བསིལ་བཅུད་བཅོ་ལྔ། སྨན་སྤྲིན་བྲལ་ཟླ་ཟེར་ཡང་བཏང་བས་སྨིན་པའི་རྟགས་གྲང་ཤུམ་ཆད། ལྕེ་འབྲུམ་
ཡལ། གཟེར་བབས་པའི་གནས་གཅིག་ཏུ་འདུས། རྩེ་འཁྲང་ཞིང་འཕར་མྱུར། ཆུ་མདོག་དམར་སེར་དྲི་མ་དུགས།
རླངས་པ་ཆེ་ཞིང་ཡུན་རིང་། ལྦུ་བ་ཕྲ་ཞིང་སངས་སྐྱེན། ཆུ་ག་ར་ཉམས་ཡོད་ཅིང་ཀུ་ཡ་མཐུག ལུས་ལ་རྔུལ་དྲི་འབྱུང་
བ་སོགས་བྱུང་ན། གཙོ་བརྒྱད། བེ་དོ་བཅུ་གསུམ། སྟོད་ལུགས་དང་ཟུར་ལུགས་སྤང་རྩི། གི་ཝཾདགུ་པ། མན་རྒྱུད་
ཙནྡན་སྦྱོར་བའི་རིགས། ཐོང་ཆེན་བརྒྱད་པ་ སོགས་བཏང་། སྤང་རྩིའི་རིགས་འདི་དར་མ་ཁྲག་ཤེད་ ཅན་མ་
གཏོགས་རྒས་པ་དང་རླུང་ཅན་ལ་ཅུང་མི་ལེགས། ཁྱད་པར་རྟ་ཟི་རིལ་བུ་ཚད་ལྡན་ནོར་བུ་བདུན་ཐང་གིས་འཕུལ་
བ་ཟབ། འདིའི་སྦྱོར་ཚད་ངར་ཕུག་ཨེམ་མཚོའི་དྲིས་ལན་ལྟར་དགོས། རྩ་བདུན་བརྒྱད་ཙམ་དྲག་ཏུ་འཕར་ནས་
སྡོད། ཚུ་མདོག་ལྗང་ངམ་ནག་ཞོད་བྱུང་ན་གཉན་དང་བསྡོངས་རྟགས་ཡིན་པས་གཙོ་ཁྱུང་ཁོ་ན་ཟབ། དེ་རྣམས་
ཀྱིས་མ་ཐུབ་ན། སྲོ་མ་རྟ་རིའི་བཤལ་སྨན་གྱི་རིལ་བུ་དང་པོ་བདུན། བར་དུ་བཞི། ཐ་མ་གསུམ་རེ་བཏང་བས་ཉི་
ཤར་དུས་ཐེབས། བཅད་རན་ནས་ཆུ་གྲོགས་དང་། དེ་རྗེས་ཤ་གསར་བཙབས་པའི་ཁུ་བ་ཕྲན་བུ་བླུད། ཚད་རྟགས་
སླར་འཕར་ན་སྔོན་གྱི་ཚ་སྨན་རྣམས་བཏང༌། དེ་རྣམས་ཀྱིས་གཟེར་ཁ་ཆག རྩ་ཅུང་དལ་བའམ་རྒྱུག་ཀྱང་མནན་ན་
སྟོང་། ཆུ་དྭངས་པའམ་དམར་ཡང་ཀུ་ཡ་སྲབ་ཅིང་སླ་ལ་ལྦུ་བ་ཚེ། དྲི་དང་བྲོ་བ་མེད། ལྕེ་དམར་སྐམ་རྩུབ། སྐྱ་རྩ་
སེང་། ཁྱད་པར་རླུང་གསང་ཚིགས་པ་དང་པོ་མནན་མི་བཟོད་པ་བྱུང་ན་རི་ཐང་མཚམས་སུ་སླེབས་པ་ཡིན་པས་
བཅོས་ཕྱི་ན་སྟོང་ཚད་སོགས་ཀྱིས་ལ་འདའ་བ་སྲིད་པས། ཕོ་ལོང་སོགས་སྣོད་ཚད་ལ་མན་ངག་བསིལ་སྦྱོར། ཅུ་གང་
བདེ་བྱེད། གློ་སྙིང་སོགས་དོན་ཚད་ལ་ཨ་གར་བཅོ་ལྔ་དང་། སོ་ལྔ་གཉན་སྨན་ཅན་ཐུན་ཆུང་རེ་སད་མདའ་བཏང་
བས་ཕྱིར་ནང་ལྕེ་རློན་ཞིང་། ཁམས་དྭངས་ཞད་ལས་ཐུ་སྐྱོན་མེད་ཚེ་དེ་རྣམས་ཐུན་ཅུང་ཆེ་བ་དང་། ཚད་སྨན་ལྟག་
སྤྲོད་ཞག་གཉིས་ཙམ་བཏང་། དེ་ནས་བ་འོ་ཕུལ་གང་དང་ཆུ་ཕུལ་གང་མཉམ་དུ་བསྐོལ་བ་བཏང་བས་སྔ་མ་ལས་
_134



ཚད་རྟགས་བྲི་ན། ནོར་གྱི་སྲེ་ལོང་གསར་པ་ལྤགས་པ་ཕུད། ཐལ་ཚན་དུ་སྲོག་ཙམ་བྱས་པ་ཆུ་ནང་དུ་ལྷོག་ཙམ་
བསྐོལ་ཁུ་ཞག་བཅད་ནས་དགོང་མོར་སུན་ཙམ་བཏང་བས་བདེ་ཉམས་ཡོད་ན། སྲེ་ལོང་བཅག་ནས་དུས་བུ་གཉིས་
སུ་བྱས་པའི་དུམ་བུ་རེ་རེའི་ཁུ་བ་ཞག་བཅད་ཉིན་གཉིས་སུ་བཏང་། དེས་ཇེ་བདེ་ཇེ་དྭངས་སོང་ན་ཤ་གསར་མཐེ་
བོང་དྲག་ཙམ་བཙོས་ནས་བཏང་བ་སོགས་ཟས་ཆ་ཡིས་ཀློད། སྨན་ནང་མོ་སྤྲིན་བྲལ་ཟླ་ཟེར། གཙོ་བརྒྱུད་གཡུ་རལ།
གི་ཝཾ་དགུ་པ། ཉིན་གུང་གཙོ་བརྒྱད་དམ་སྤྲིན་ཟླ། ནུབ་མོ་ཨ་གར་བཅོ་ལྔ། སོ་ལྔ། བསིལ་བཅུད་བདེ་བྱེད་ཆུང་ངུ་
སོགས་བསྟེན། མདོར་ན་སད་མདའ་བཏང་བས་རི་ཐང་ངེས་པ་རྙེད་ཚེ་ནད་ཚབས་ཆེ་ན་གོང་བཤད་ལྟར་གཟབ་
ནས་རིམ་བལྟས་དང་། ཆུང་ན་ཐོག་མ་ནས་ནུབ་སྨན་རྣམས་སྲེ་ལོང་ཐང་གིས་འཕུལ་བ་སོགས་སྐབས་བབས་བྱ།
བསིལ་སྨན་ཐུན་རེ་ཉིན་གུང་བཏང་བས་ཚད་ལྷག་འདོན། རླུང་སྨན་དང་ཤ་གསར་སོགས་ཀྱིས་རླུང་ཁ་མནན་ཅིང་
ལུས་ཟུངས་གསོ། སྨན་རྒྱུན་གཅོད་སྔ་མི་བྱ་བར་རིམ་པར་ཆ་འཕྲི་པ་ཐམས་ཅད་དུ་ཤེས་པར་བྱའོ། །ཞེས་སོ། །
བརྡ་འགྲོལ།
༡ ཞེ་སྡང་། – བླང་དོར་གྱི་གནས་ལུགས་མ་རྟོགས་པའི་རྣམ་རྟོག་ལས་བྱུང་བའི་གནོད་སེམས་ལ་བྱའོ་ཞེས་
དང་། ཞེ་སྡང་ནི་འཁོན་དུ་འཛིན་པའི་སེམས་དང་བྱ་སྤྱོད་ཀྱི་མིང་ངོ༌། ཞེས་ཀྱང་གསུངས་སོ། །
༢ ཚད་གུང་། – དབྱར་ཚད་ཀྱི་དཀྱིལ་ལམ་ཚད་པ་ཆེས་ཆེ་བའི་ཉིན་མོའི་གུང་དཀྱིལ་ལ་གོ །
༣ བང་གཏོང་བ། - སྲོག་ཆགས་རྒྱུགས་པའི་རྩལ་གྱི་མིང་སྟེ། རྟ་ཞོན་ནས་ཆེས་མགྱོགས་པའི་བང་འགྲོས་ཀྱིས་
བསྐྱོད་པ་ལའོ། །
༤.འཐིབས་འོག་ཏུ་ཚུད་པ། – འཐིབས་ཞེས་སྟུག་པོའམ་འཐུག་པོ་སྟེ། ཁང་པ་དང་གད་པ་འཐུག་པོའི་འོག་ཏུ་
ཚུད་དེ་མནན་པའོ། ། །
༥ མཁྲིས་པ་ཐང་ལ་ལྷགས་པ– ནད་གཞི་མཁྲིས་པ་རིགས་ལྔ་མཚན་ཉིད་བདུན་ལྡན་དེ། རྣམ་པར་མ་གྱུར་བ་
རང་གནས་སུ་གནས་པ་དེ་ལ་རི་ལ་གནས་པ་ཞེས་དང་། དེ་ཉིད་རྣམ་པར་གྱུར་ནས་གཞན་དུ་སོང་བ་ནི་
ཐང་ལ་ལྷགས་པ་( སླེབས་པའི་དོན)ཞེས་བྱ་བ་ཡིན་ནོ། འདི་ལ་ཐང་ལས་ལྷག་ཅེས་འགྲེལ་ཚུལ་གཞན་
ཡང་ཡོད་དོ། །
135



༦ བ་སྤུ་བརྩེ་བ། – ལུས་ཀྱི་བ་སྤུ་རྣམས་ལ་གོས་སོགས་རེག་མི་བཟོད་པར་བརྩེ་བའི་ཚོར་བ་བྱུང་བ་ལའོ། །
༧ རྔམ་པ་འདེགས། དབུགས་ཀྱི་རྒྱུ་བ་འཁྲུགས་ཤིང་ཐུང་བས་རྔམ་པ་གྱེན་དུ་འདེགས་པ་སྟེ་བརྩེགས་པའོ། །
བསམ་གཞིག
༡ མཁྲིས་པ་ཚད་ལས་ལྷག་པར་འཕེལ་བའི་ནད་ལ་ཚ་བ་ཞེས་བརྗོད་དོན་གང་ཡིན་ནམ། །
༢ ནད་ཚ་གྲང་གཉིས་ལས་འདིར་ཚ་བ་གཙོ་བོར་བཟུང་དགོས་ཞེས་པའི་རྒྱུ་མཚན་ཅི་ཡིན་ནམ། །
4 ཚ་བའི་ནད་འདི་ལ་རིགས་དང་གནས་གཉིས་སུ་དབྱེ་དོན་གང་ཡིན་ནམ། །
136



སློབ་ཚན་བཅུ་གསུམ། ཚ་བ་མ་སྨིན་པ་དང་
རི་ཐད་མཚམས་གསོ་བ།
རི་ཐང་མཚམས་ཞེས་པ་ནི་རི་ཟད་ནས་ཐང་དུ་སླེབས་མཚམས་སུ་རི་ཀླུང་གི་བྱེ་བྲག་བྱེད་དགོས་པ་ལྟར།
འདིར་ཚ་བ་ཟད་མཚམས་སུ་གྲང་རླུང་སྐྱེས་པས་དེའི་སོ་མཚམས་ཀྱི་བྱེ་བྲག་ཕྱེད་དགོས་པ་ནི་རི་ཐང་མཚམས་སམ་
དགུན་ཆུ་འཁྱགས་པ་ཉི་འོད་ ཀྱིས་བཞུ་བ་དང་སླར་གྲང་བའི་རྐྱེན་གྱིས་མ་འཁྱགས་པའི་མཚམས་བཞིན་ཞུ་
འཁྱགས་མཚམས་ཞེས་མིང་བཏགས་པའོ། །དེ་ཡང་སོ་མཚམས་ཀྱི་འགག་འདུས་ཤིང་ཉེན་ཆེ་བའི་དཀའ་གནད་
ཀྱི་འཕྲང་ལྟ་བུ་དེ་ལའང་ཉེས་པའི་འཕེལ་འགྲིབ་མགྱོགས་བུལ་ལ་བལྟོས་པའི་འཕྲང་རྣམ་པ་གསུམ་ཡོད་དེ། གང་ཞེ་
ན། (1)རླུང་གི་ཞུ་འཁྱག་འབྱུང་སླ་ཞིང་ཐལ་སྐྱོན་ཆེ་བས་ཐོར་བུའི་རླུང་ལ་ཚ་བ་མ་ཟད་པའི་སྡུན་ནས་རླུང་སྣ་
གླན་ལ་བསུ་བ་དང་།（2) མཁྲིས་པའི་ཞུ་འཁྱགས་ཟློག་དཀའ་ལ་ཡང་ཞིང་རྣོ་མྱུར་ཆེ་བས་ཚ་བ་ཟད་རླུང་སྐྱེས་
མཚམས་ལས་མི་ཕྱི་བར་འཕྲང་ལ་བསྒུག་པ་ལྟར་བཅོས་པ་དང་། (3) བད་ཀན་གྱི་ཞུ་འཁྱོགས་བུལ་ཞིང་བྱིངས་ཆེ་
བས་ཚ་བ་ཟད་ངེས་པའི་ཕྱི་རྗེས་བཅད་པ་ཐ་མར་བཅོས་པའོ། དེ་ལྟར་རི་ཐང་མཚམས་གསུམ་ཡོད་པ་མི་ཤེས་པར་
སོ་མཚམས་རྣམ་གསུམ་གཅིག་ཏུ་འདོད་པ་ནི་སྨན་པ་རྨོངས་པའི་ལུགས་ཡིན་པས་གཞན་གྱི་སྲོག་འདོར་བར་བྱེད་
པས་ན་འཕྲང་རྣམ་པ་གསུམ་གྱི་ཁྱད་པར་ཤེས་པ་གལ་ཆེའོ། །
གཅིག རླུང་གི་ཞུ་འཁྱགས་ནི།
ན་ཚོད་རྒས་པ་དང་། ནད་ཁམས་རླུང་ཤས་ཆེ་བའི་རིགས་ལ་ཚ་བ་དེ་རླུང་གི་གནས་དཔྱི་རྐེད་རུས་ཚིགས་
དང་སྲོག་རྩའི་གནས་སུ་འབབ་པ་དང་། མྱ་ངན་དང་སེམས་ལས་བྱེད་པ་སོགས་ཕྲལ་གྱི་རླུང་སྐྱེད་པའི་རྐྱེན་
འདོམས་པ་དང་། ག་བུར་སོགས་བསིལ་སྨན་དང་གཏར་བཤལ་གྱིས་ཚ་བ་བདའ་དྲགས་པ་སོགས་ཀྱི་རིགས་ལ་
ཚད་པའི་གཉའ་ཆག་ཙམ་ན་རླུང་གིས་སྣ་བསླང་ནས་ཐོར་བུའི་རླུང་སྐྱེས་ཏེ་ཚད་པའི་གཞུག་འབུད། དེ་ལ་ལྟར་
137



སྣང་གི་རྟགས་རྩ་མགྱོགས་ལ་དྲི་ཆུའི་མདོག་དམར་ཞིང་། ལུས་དྲོད་དང་སྐོམ་དད་ཆེ་བ། ལྕེ་སྐམ་ཞིང་རྔམ་པ་རྒོད་
པ་སོགས་ཚ་བའི་ནད་རྟགས་སྟོན་ཕྱིར་འཁྲུལ་བའི་ས་གཅིག་ཡིན་པས་ན་འདི་དུས་ལྟར་སྣང་གི་རྗེས་སུ་འབྲངས་
ནས་ག་བུར་དང་གཏར་བཤལ། བསིལ་གྱིས་དེད་ན་རླུང་འཕེལ་ནས་ཁ་རླུང་གིས་ཚ་བ་སྲོག་རྩར་ཕུལ་བས་ན་རྩ་
སྟོངས་ཞེས་སོ་འཐམས་ཤིང་དྲན་པ་ཉམས་པ་དང་མིག་དམར་ཞིང་གྱེན་ལ་བལྟ་བ། ལུས་འདར་ཞིང་ལག་ནོམ་
བྱེད་པ་དང་། ( ལག་ནོ་མ་ནི་ལག་པས་རེག་རེག་དང་ཐུག་ཐུག་བྱེད་པའི་དོན) བླ་འཚོལ་སྨྲ་བ་སོགས་བྱུང་ན་ནད་
འདི་ལ་གསོ་ཐབས་དཀའ་བས་ན་རླུང་སྐྱེས་མཚམས་སུ་མེ་བསྒྲུག་པར་རླུང་གི་སྡུན་བསུས་ཏེ་རླུང་སྣ་གླན་དགོས།
དེ་ཡང་ཧ་ཅང་བསུ་བ་སྔས་ན་ཟས་ཀྱིས་ཚད་གཞུག་བཟུང་ནས་སླར་རྙིངས་ཚད་དུ་འགྱུར་བའང་ཡོད་པས་གསོ་
མཚམས་ཤེས་པ་གལ་ཆེའོ། །
རླུང་གི་ཞུ་འཁྱགས་ཀྱི་ནད་རྟགས་
རླུང་གི་ཞུ་འཁྱགས་འདི་མི་གསལ་ཞིང་འཁྲུལ་སོ་ཆེ་བའི་ཕྱིར་འདི་ངོས་བཟུང་བ་ལ་རྟགས་གསུམ་ཡོད་དེ།
རླུང་གི་ཞུ་འཁྱགས་ཀྱི་ཕྱི་རྟགས་ནི། རྩ་རྒྱུད་མགྱོགས་པར་རྒྱུགས་ཀྱང་མནན་མི་བཟོད་པ་དང་། དྲི་ཆུའི་
མདོག་དམར་ཡང་དྭངས་ལ་ལྕི་བ་ཆེ། གཟེར་བ་ཡོད་ཀྱང་གནས་མ་ངེས་པར་གར་ཡང་འཕོ་བ། ལྕེ་སྟེང་སྐམ་ཡང་
མདོག་དམར་ལ་ཤིན་ཏུ་རྩུབ་པ། སྐོམ་དད་ཆེ་ཡང་མ་འཐུང་ན་བསྲན་ཚུགས་པ། དབུགས་རྒོད་ཀྱང་སྣ་བུག་ཧར་
བ། རླུང་གསང་མནན་ན་ན་ཞིང་སྲན་མི་བཟོད་ལ་བསིལ་སྦྱོར་དང་གཏར་སོགས་བསྟེན་གྱིན་ཚ་བ་སླར་སྐྱེ་བ་དང༌།
བུར་ཞོ་དང་རུས་ཐང་སོགས་བསྟེན་ན་ཚ་བའི་ནད་རྟགས་ནུབ་པའོ།
རླུང་གི་ཞུ་འཁྱགས་ཀྱི་ནང་གི་བརྟག་པ་ནི། རྩ་སྟོང་ལ་མྱུར་བ་དང་། དྲི་ཆུའི་མདོག་དམར་ལ་དྭངས་ཤིང་
ལྦུ་བ་ཆེ་བ་དང་། ལྕེ་མདོག་དམར་ལ་སྐམ་ཞིང་རྩུབ་པ་འབྱུང་བ་གསུམ་མཐུན་ན་ཚ་བ་མེད་པ་ར་ངེས་པས་ཁོ་ཟས་
གློད་ཆོག་ལ་ལྕེ་སྐམ་ཕན་ཆད་རླུང་གིས་འབུད་པ་ཡིན་ལ། དེ་ཡང་ལྕེ་རྩེ་ཡར་འདྲིལ་ཞིང་སྐམ་ལ་རིད་ན་རླུང་ལས་
ཚད་ཁ་མཐོ་བའི་རྟགས་དང་། སྐམ་ལ་མདོག་ནག་ན་རླུང་ཚད་ཕྱེད་མར་ཡོད་པ་དང༌། ལྕེ་མདོག་སེར་ལ་སྐམ་ཞིང་
རྩུབ་ན་རླུང་ཉིད་ཟང་མ་ཡིན་ཏེ་ཚ་བ་མེད་པའི་རྟགས་དང་། ལྕེ་མདོག་དམར་ཞིང་སྐམ་ལ་རྩུབ་ན་རླུང་དང་མཁྲིས་
པ་ལྡན་པའི་རྟགས་དང་། སྐྱ་ལ་སྐམ་ཞིང་གྱོང་ན་བད་རླུང་ཚ་བ་དང༌། ལྕེ་སྐྱ་གླེག་མདོག་མེད་པ་ལྟ་བུ་བྱུང་ན་ཚ་བ་
བྱེར་ཞིང་རྟོགས་པའི་རྟགས་དང་། མདོག་དམར་ལ་འཇམ་པ། རློན་ཞིང་མཉེན་ན་ནད་དང་བྲལ་བའི་རྟགས་ཡིན་
ལ་དེ་ལྟ་བུའི་བརྟག་ཐབས་ཀྱི་མན་ངག་དང་ལྡན་པས་ནི་ཞུ་འཁྱོགས་གང་ཡོད་མིག་གིས་མཐོང་བས་གསལ་ལོ། །
138



རླུང་གི་ཞུ་འཁྱགས་ཀྱི་གསང་བ་ཕུགས་འཚོལ་སྨན་གྱིས་བརྟག་པ་ནི། ཨ་གར་བརྒྱུད་པ་བཏང་པའམ་
ཡང་ན་བུ་རམ་དང་གོ་སྟོད་ས་སྐྱ་བཅས་ཀྱི་བསྡུས་ཐང་ངམ་རུས་བཅུད་གསུམ་དང་བུར་ཞོ་གང་རུང་ཉུང་ཙམ་སྲོད་
དུས་བཏང་བས་དེ་ནུབ་ཏུ་ནད་པ་གཉིད་ཆེ་ལ་ན་ཟུག་ཆུང་ཞིང་བླ་འཆོལ་ཉུང་བ་དང་། ནང་པར་ལྕེ་རློན་ཞིང་ཤེས་
པ་གསལ་ན་རླུང་གི་ཞུ་འཁྱགས་ཡིན་པར་ངེས་སོ། །
རླུང་གི་ཞུ་འཁྱགས་ཀྱི་བཅོས་ཐབས།
བརྟག་ཐབས་ཀྱི་སྒོ་ནས་ངེས་པ་རྙེད་རྗེས་རི་དྭགས་དང་ར་སོགས་ན་གཞོན་གྱི་ཤ་གསར་པའི་ཚོ་ཁུ་དང་།
ཚོང་གསར་འཇམ་དང་སྒོག་ཆབ། བ་རའི་མར་གསར་ཀ་ར་དང་སྦྱར་བ་གང་རུང་དགོང་མོ་རླུང་གི་དུས་སུ་བསྟེན་
པར་བྱ་ཞིང་། འོ་མ་དང་རུས་གསར་བཏབ་པའི་ཐུག་པ་གང་འོས་སོགས་ཁ་ཟས་ཚད་ལས་སྔ་བར་གློད་ཅིང་།
བསིལ་སྨན་གྱིས་གཞུག་བསྲིངས་ལ་ཟས་ཀྱིས་རླུང་སྣ་མནན། ཚད་གཞུག་ཟོན་སྐྱོར་ལ་ག་བུར་ཉེར་ལྔ་དང་། བད་
མཁྲིས་ཤས་ཆེ་བའི་ལྡན་ཚད་ཟོན་བྱེད་ན་མན་ངག་བསིལ་སྦྱོར། ཐོ་བའི་མེ་དྲོད་ཟོན་བཅག་ཕྱིར་བདེ་བྱེད་ཆེན་མོ།
མཁྲིས་པ་སེལ་བར་ཟོན་གྱི་ ཕྱིར་བྲག་ཞུན་དགུ་པ་སོགས་བསིལ་འཇམ་སྨན་གྱི་རིགས་བསྟེན་ཏེ་ཚ་བའི་ལྷག་མ་
གདོན་པ་ནི་རླུང་ལ་སྡུན་བསུ་བའི་མན་ངག་གོ ། །
གཉིས། མཁྲིས་པའི་ཞུ་འཁྱགས།
ནད་པ་དེ་ན་ཚོད་དར་མ་ནད་ཁམས་ཁྲག་མཁྲིས་ཤས་ཆེ་བ་དང་། མཆིན་མཁྲིས་རྒྱུ་མ་སོགས་མཁྲིས་པའི་
གནས་སུ་བབས་པ་དང་། ཤ་ཆང་སོགས་དྲོད་བཅུད་བསྟེན་དྲགས་དང་། ཉིན་པར་གཉིད་ལོག་པ་དང་། དྲག་ཤུལ་
གྱི་ལས་བྱས་པ་སོགས་ཚ་བའི་རྐྱེན་འཛོམས་པ་དང་། ཚ་བ་བཅོས་ཕྱི་ནས་ཚ་བ་དེ་ཁ་ཐལ་བ་དང་། ཚད་པ་ལ་བད་
རླུང་གི་གྲོགས་མེད་པའི་རྐྱང་པ་རྣམས་ལ་ཚ་བ་ཟད་ཀྱང་བད་རླུང་གི་རྟགས་མི་འབྱུང་བས། དེ་ལ་ཟས་གློད་གྲུབ་
ཀྱང་སྔར་ཁ་ཟས་ཡེན་ལ་གཏད་པས་རྩ་སྦུབས་སྟོང་པར་སླར་ཟས་ཚད་སྐྱེས་པར་གྱུར་ནས་རྩ་ཁར་རྒྱས་ཤིང་གྲིམས་
པར་འཕར་བ་དང་། ལུས་དྲོད་ཚེ་ལ་ཁ་སྐམ་ཞིང་ཤེས་པ་འཐིབས་པ་སོགས་འབྱུང་བས་དེ་ནི་ཚ་བའི་ལྷག་མ་ཡོད་
པར་འཁྲུལ་བའི་ས་གཅིག་ཡིན་ཏེ། དེ་ལ་ཟས་སྨན་བསིལ་གྱིས་དེད་ན་ལུས་ཟུངས་ཟད་ཅིང་རླུང་ལས་གྱུར་པའི་ཚ་
བར་ལྡོག་ན་དེའི་སྲོག་ལ་ཉེན་ཆེ། དེ་ལ་ཁ་ཟས་ཧ་ཅང་གློད་སྔས་ན་རྒྱས་ཚད་དུ་ལྡོག་པས་ན་ཚད་པ་ཟད་ཅིང་
139



ཟུངས་ཟད་རླུང་ལས་གྱུར་ཅིང་ཚ་བར་མ་ལྡོག་པའི་བར་གྱི་འཕྲང་ལ་བསྒུག་པ་གལ་ཆེའོ། །
མཁྲིས་པའི་ཞུ་འཁྱགས་ཀྱི་རྟགས་ནི།
དོན་མེད་དུ་རྡུལ་འབྱུང་བ། དང་ག་འགགས་པ། སྐོམ་དད་ཆུང་ལ་གཉིད་དུས་ཟ་ཟི་མི་འོང་བ། དབུགས་
བདེ་ཞིང་སྣ་རྡོག་ནི་མཉེན་པ། དྲི་ཆུའི་མདོག་དམར་སེར་འབྱུང་བ། རྩ་རྒྱུད་ཕྱི་གྲིམས་པ་ལྟར་སྣང་ཡང་ཁོང་ན་ལྷོད་
ཅིང་གྲངས་ཐ་མལ་དུ་གནས་པ། ལྕེ་སྟེང་སེར་ཞིང་གྱོང་ལ་ཐ་མ་དམར་བ། ཤ་རྙིང་སོགས་དྲོད་བཅུད་ཅན་བསྟུད་
དྲགས་ན་ཟོས་མ་ཐག་ཏུ་ཚ་བ་སྐྱེ་ཡང་ཟས་དེ་རན་པར་བཟའ་བ་ལས་རྩ་བ་ནས་མི་བཅད། གལ་ཏེ་གཅོད་པ་ཐལ་
ན་ཟུངས་ཟད་ཅིང་རླུང་དུ་གྱུར་ནས་ལུས་ཀྱི་ཤ་འཆོར་ལ་པགས་པའི་མདོག་སེར་བ། ལྕེས་རོ་མི་ཚོར་ཞིང་དབུགས་
རྒོད་པ། ལུས་ཀྱི་བ་སྤུ་ལྡང་ཞིང་སྐོམ་དད་ཆེ་བ་དང་། སྐྲ་གྱེན་དུ་འགྲེང་ལ་སྐྲ་འདབ་བག་ཙམ་འདར་བ་སོགས་
འབྱུང་བས་མཁྲིས་པའི་ཞུ་འཁྱགས་མི་འགྱུར་བའི་རྟགས་ངོས་ཟིན་པ་གལ་ཆེའོ། །
མཁྲིས་པའི་ཞུ་འཁྱགས་ཀྱི་བཅོས་ཐབས།
ཚ་རྟགས་ནུབ་ནས་གྲང་རྟགས་མ་བྱུང་ཡང་ཚོ་ཁུ་དང་ཆང་གསར་འཇམ་ཆུ་བསྲེས་པ་སོགས་རིམ་པས་
བསྐྱེད་དེ་བཏང་། དེས་ཚ་བ་སླར་མི་སྐྱེ་ན་འཁྲུལ་བ་མི་སྲིད་དོ། །ཡང་ན་ཚད་ནད་སྔ་མ་དེ་ཟད་དེ་ཟས་ཀྱིས་ཚ་བ་
སྐྱེ་ནའང་དེས་ནི་ལུས་ཟུངས་བསྲེག་པའི་ནུས་པ་མེད་དེ་དཔེར་ན་ཐལ་ཚན་གྱི་དྲོད་དང་འདྲའོ། །དེ་ལྟར་སོ་
མཚམས་མ་ཤེས་པར་ཚ་བ་དེ་བསིལ་སྦྱོར་གྱིས་བདའ་དྲགས་པས་ཁ་ཐལ་ན་ལུས་ཟུངས་ཟད་དེ་རླུང་དུ་གྱུར་ནས་
སླར་ཚ་བར་ལྡོག་གོ། རུས་རྙིང་བསྡུས་པའི་ཁུ་བར་ཤིང་ཀུན་དང་། འུ་སུ། གོ་སྙོད་སོགས་དང་། བིག་པན་ཐལ་བ་དྲོ་
འཇམ་ཐོ་རངས་ཟས་ཀྱི་སྔོན་དུ་བཏང་། ཡང་ན་ཁ་རུ་ཚྭ་དང་ཛཱ་ཏི་མར་རྙིང་རྣམས་སྦྱར་བ་སུམ་ཡར་དུ་བཏང་།
དེས་མ་ཞི་ན་ཛཱ་ཏི་གསུམ་མམ་ལྔ། ཁ་རུ་ཚྭ་ཞོ་བཞི་དང་། བུ་རམ་སྲང་གཅིག མར་རྙིང་སྲུང་བདུན་རྣམས་ལྡེ་གུར་
བྱས་ཏེ་བཏང་ཞིང་། སྣུམ་བཞིས་རྐང་ལག་གི་མཐིལ་བཞི་དང་། ཚིགས་པ་དང་པོ་སོགས་རླུང་གསང་ལ་བསྐུ་མཉེ་
དང༌། ཚིགས་པ་དང་པོ་དང་དྲུག་པ་སྐེ་སྟོང་དཀར་ནག་མཚམས་བཞི་མེས་བསྲོ་ཞིང་། མར་རྙིང་པའི་འཇམ་རྩི་བྱ་
བ་དང་། ཤུ་ཆང་མར་རྙིང་བུ་རམ་སོགས་དྲོད་བཅུད་ཀྱི་རིགས་བསྟེན་པར་བྱའོ། །
140



གསུམ། བད་ཀན་གྱི་ཞུ་འཁྱགས།།
ནད་པ་དེ་ན་ཚོད་བྱིས་པ་དང་རང་བཞིན་བད་ཀན་ཤས་ཆེ་བ་དང་། བད་ཀན་གྱི་གནས་མགུལ་པ་བྲང་དང་
གློ་བ་སོགས་སུ་ཚ་བ་བབས་པ་དང་། ནད་མ་སྨིན་པར་གཏར་དང་བསིལ་སྦྱོར་གྱིས་ཚ་བ་བྱེར་བ་སོགས་རྐྱེན་དེ་
རྣམས་འདོམས་ནས་ཚད་གཞུག་མི་མངོན་པར་གྲང་རྟགས་ཁ་ཡར་འོང་སྟེ་རྩ་དལ་ཞིང་ཆུ་མདོག་སྔོ་ལ་ཟས་ཀྱི་དང་
ག་འགགས་པ་དང་། ལྕེ་རློན་ཞིང་གདོང་སྐུ་ལ་ཁ་ཟས་འཇུ་བ་དཀའ་ན་ཚ་བའི་ནད་མི་མངོན་པར་ལྐོག་གྱུར་བག་
ཉལ་དུ་ཡོད་པ་གྲང་བར་འཁྲུལ་བས་ཟས་གློད་པས་ན་སླར་ཡང་ཚ་བར་ལྡོག་པ་དང་། གབ་ཚད་འབྱུང་བའི་རྒྱུ་ཡིན་
ཧ་ཅང་སྡོམ་དྲགས་ནའང་དམུ་ཆུར་འགྱུར་བའང་ཡོད་པས་དེ་མ་ཡིན་པ་འདི་ཐལ་སྐྱོན་ཆུང་བས་ཚ་བ་ཟད་ངེས་
པའི་རྟགས་མཐོང་ནས་ཕྱིས་སུ་དྲོད་ལ་བསྐོར་ནས་བཅད་པར་བྱའོ། །
བད་ཀད་ཞུ་འཁྱགས་ཀྱི་རྟགས།
རྩ་རྒྱུད་བྱིང་ཞིང་དལ་ལ་ལྷོད་པར་འཕར་བ། ཆུ་ཁ་སྙི་བ། དྲི་ཆུའི་མདོག་སྔོ་ལ་ཤིན་ཏུ་དྭངས་པ། གོས་ཀྱིས་
མི་དྲོས་ཤིང་སྐྲ་གྱེན་དུ་འགྲེང་བ། ཁ་ཟས་འཇུ་སྟོབས་དང་སྐོམ་དད་ཆུང་བ། མིག་ལྕིབས་དང་། བྲང་། གསུས་པ།
རྐང་པའི་བོལ་རྣམས་སྐྲངས་པ་ན་དེ་དུས་ཚ་བ་མེད་པའི་རྟགས་ཡིན་ནོ། །
བད་ཀད་ཞུ་འཁྱགས་ཀྱི་བཅོས་ཐབས།
གོང་གི་མཁྲིས་པའི་ཞུ་འཁྱགས་དང་མི་འདྲ་བས་ཁ་ཟས་བྲིད་མི་དགོས་ལ་ཤ་ཆང་སོགས་དྲོད་བཅུད་ལྷུག་
པར་བཏང་བས་ཆོག་གོ ། དེ་ལྟར་བཏང་བས་ཟས་འཇུ་དཀའ་ཞིང་ཕོ་བ་སྦོ་ལ་སྒྲིག་པ་འབྱུང་བ་དང་། ལྕེས་རོ་མི་
ཚོར་ཞིང་ཁའི་ནང་དུ་མཆིལ་མ་མང་ན་ཕྱི་རྒྱུད་ཀྱི་རྒྱམ་ཚྭ་གསུམ་ཐང་དང་། སེ་འབྲུ་བཞི་པ། རྒོད་མ་ཁའི་ཕྱེ་མ་གང་
རིགས་ཀྱིས་ཕོ་བའི་མེ་དྲོད་སྐྱེད་ཐབས་ལ་བརྩོན་དགོས་སོ། །
141



བཞི། མ་སྨིན་ཚ་བའི་ནད་གསོ་བ།
ཚ་བ་མ་སྨིན་པ་ཞེས་པ་དེ་ནི་ཚ་བ་ཐོག་མར་བད་རླུང་དང་བསྡོངས་ཟླར་གྱུར་ནས་རླུང་གིས་ཚ་བ་དེ་ལུས་
ཟུངས་ཡོངས་ལ་གཏོར་བ་དང་། བད་ཀན་གྱིས་ཚ་བའི་མགོ་མནན་ནས་ཚ་བ་བསྡོངས་ཟླ་ཕྱེ་མ་ཐུབ་པ་དཔེར་ན།
ཤིང་རློན་པ་ལ་འཕྲལ་དུ་མེ་སྦར་མི་ནུས་པར་མེའི་སྔོན་དུ་བ་འབྱུང་བ་ལྟར། ཚ་བ་རང་ཉིད་སྐྱེ་ཞིང་སྨིན་པའི་ཤུགས་
མ་རྫོགས་པའི་སྐབས་དེར་ཚ་བ་མ་སྨིན་པ་ཞེས་བརྗོད་དོ། །
མ་སྨིན་ཚ་བའི་རྒྱུ་རྐྱེན།
རྒྱུ་ནི་བད་ཀན་དང་རླུང་ཡིན་ལ་དེ་བསྐྱེད་པར་བྱེད་པའི་རྐྱེན་གསུམ་སྟེ། རང་བཞིན་གྱིས་མ་སྨིན་པ་དང་
ནད་ཁམས་ཀྱིས་མ་སྨིན་པ་དང་། རྐྱེན་གྱི་སྒོ་ནས་མ་སྨིན་པའོ། །
1. རང་བཞིན་རྒྱུ་ཡིས་མ་སྨིན་པ་ནི། དེའི་རྒྱུ་ལ་བད་རླུང་གཉིས་བསྡོངས་པ་དཔེར་ན། རླུང་མཁྲིས་བད་
ཀན་གསུམ་ཕ་སྤུན་གཅིག་པ་ལྟར། གཅིག་ལ་རྐྱེན་བྱུང་ཚེ་གཞན་གཉིས་ཀྱང་མི་བདེ་བ་ལྟར། དུས་ལ་སོགས་པའི་
རྐྱེན་བཞི་མཁྲིས་པ་ལ་ཕོག་སྟེ་མཁྲིས་པ་དེས་བསླངས་ནས་བད་རླུང་གཉིས་འཁྲུགས་ཤིང་བསྡོངས་པས་མ་སྨིན་ཚ་
བ་འབྱུང་བ་ཡིན་ལ་དེ་ཡང་རིམས་ཡིན་ཕྱིན་མ་སྨིན་པ་མི་འབྱུང་བ་མེད་དོ། ། །
2. ནད་ཁམས་ཀྱིས་མ་སྨིན་པ་ནི། ཡུལ་རླན་ཅན་དང་། དུས་དབྱར་དགུན། རང་བཞིན་བད་རླུང་གི་མི།
ན་སོ་རྒན་པ་བྱིས་པ། གནས་སྟོད་སྨད་ཤ་རུས་སོགས་དང་། ནད་ཁམས་བད་རླུངས་ཤས་ཆེ་བ། ཟས་བད་རླུང་
སྐྱེད་པ། སྤྱོད་ལམ་བད་རླུང་སྐྱེད་པ་སོགས་རྐྱེན་དེ་རྣམས་ཀྱིས་ཚ་བ་རླུང་དང་ལྡན་པར་འགྱུར་བ་ཡིན་པས་སྨིན་
དཀའ་བར་སོང་བ་ཡིན་ནོ། །
3. རྐྱེན་གྱིས་མ་སྨིན་པ་ནི། མ་སྨིན་ཚ་བ་བྱུང་དུས་ཟས་སྤྱོད་དང་ནད་ཀྱི་གཉེན་པོ་སྨན་ལ་སོགས་པ་བསྟེན་
སྔས་པས་བད་རླུང་སྐྱེད་ལ་ཚ་བ་བྱེར་བར་འགྱུར་ཏེ། “མ་སྨིན་ཚ་བ་བཅོས་སྔས་པས། ཚད་པ་བྱ་ཤོར་བྱེར་དང་
སྡིགས་”ཞེས་པ་ལྟར། ཚད་པ་རླུང་ལ་བྱ་ཤོར་བ་དང་། བད་ཀན་གྱི་མགོ་སྡིགས་པས་བད་རླུང་སྐྱེས་ཤིང་ཚ་བ་
མཁྲིས་པ་ལ་བྱེར་ནས་འཕྲལ་མར་སྨིན་དུ་མི་སྟེར་བ་ཡིན་ནོ། །
142



མ་སྨིན་ཚ་བའི་དབྱེ་བ།
རང་ཉིད་སྨིན་པ་དང་སྨིན་ལོང་མེད་པའི་ཚ་བ་དང་། སྨིན་དུ་མི་འདོད་པའི་ཚ་བ་དང་གསུམ། རང་ཉིད་
སྨིན་པའི་ཚ་བ་ལ་སྟོབས་ཆེན་དང་སྟོབས་ཆུང་གཉིས་སོ། །སྨིན་ལོང་མེད་པའི་ཚ་བ་ལ་གནད་དུ་བབས་པ་དང་
སྨན་དཔྱད་ཟས་སྤྱོད་ཀྱི་སྦྱོར་བ་ལོག་པས་སྨིན་ལོང་མེད་པ་གཉིས་སོ། །ཚ་བ་སྨིན་དུ་མི་འདོད་པའི་རྐྱེན་གསུམ་སྟེ།
རླུང་དང་། བད་ཀན། རྐྱེན་གྱིས་བྱེར་བ་གསུམ་མོ། །དེ་ཡང་རྐྱེན་གྱིས་བྱེར་བ་མ་སྨིན་པར་གཉེན་པོ་བསྟེན་སྔས་
པ། བྱ་ཤོར་བ་དང་། བྱེར་བ། སྡིགས་པ་སྟེ་ག་བ་པ་ལྟར་དང་རྟོགས་པ་དང་བཞི་རུ་འགྱུར་རོ། །
མ་སྨིན་ཚ་བའི་རྟགས།
སྤྱི་རྟགས། རྩ་རྒྱུད་ཕྲ་ཞིང་གཡོ་ལ་མགྱོགས་པ་དང་། ཆུ་མདོག་དམར་སེར་བསྐ་ལ་རྙོགས་མ་ཅན་འབྱུང་བ་
དང༌། ཕྱི་ཡུལ་ལྕེ་མདོག་སྐྱ་ལ་སྟེང་དུ་རླུང་འབྲུམ་དམར་ཆུང་འབྱུང་ཞིང་། ལུས་དྲོད་མི་སྙོམས་པ་དང་སྲོད་དུས་ཤ་
དྲོད་ཆེ་བ། གཡལ་མང་ཞིང་སྐྱིད་པ་སྐྱུར་ལ་བྱ་བ་བྱེད་འདོད་མེད་པར་འགྱུར་བ་དང་། བྱ་གླང་བྱེད་ཅིང་ཁ་ཁ། མགོ་
ན་བ་དང་། བྱིན་པའི་ཞྭ་དང་ཚིགས་གཞི་རྣམས་ན། ལུས་གྲང་ཤུམ་བྱེད་ཅིང་། མེ་ཉི་ལ་དགའ་སྣང་དང་། རྨི་ལམ་
དུ་ཟ་ཟི་མང་ལ་སེམས་ལས་ཆེ་བ་སོགས་མ་སྨིན་པའི་ཚ་བ་ཀུན་ལ་ནད་རྟགས་དེ་རྣམས་འབྱུང་བ་ཡིན་ནོ། །
བྱེ་བྲག་གི་རྟགས། 1. རང་ཉིད་སྨིན་པའི་ཚ་བ་དེ་ནི་ནད་ཁམས་ཁྲག་མཁྲིས་ཤས་ཆེ་བའི་མི་རྣམས་ལ་ཚ་བ་
ཁྲག་དང་མཁྲིས་པ་རྡུལ་ལ་གནས་ཤིང་བབས་པའི་ཚ་བ་དེ་ཟས་དང་སྤྱོད་ལམ་གཉིས་ཚ་བ་དང་གྲང་བ་མ་ལོག་
པས་རང་ལུགས་སུ་འབྱུང་བ་རྐྱང་པའི་ཚ་བ་ཡིན་ཏེ། མཁྲིས་ཤས་ཆེ་བར་ཞག་གསུམ། བད་ཤས་ཆེ་བར་ལྔ། རླུང་
ཤས་ཆེ་བར་བདུན་གྱི་དུས་ན་ཚ་བ་རང་ཉིད་སྨིན་པར་གྱུར་པས་རྩ་ལ་ཚད་རྟོགས་ཆེ་ཆུང་། ཆུ་ལ་རྟོགས་མ་འབྱུང་
མིན། གྲང་ཤུམ་བྱེད་ལུགས། དང་ག་དང་མགོ་དང་ཚིགས་གཞི་ན་མིན་སོགས་ལས་ནད་སྟོབས་ཆེ་ཆུང་དཔག་
དགོས་སོ། །
2. སྨིན་ལོང་མེད་པའི་ཚ་བའི་རྟགས།
(1)གནད་དུ་བབས་པས་སྨིན་ལོང་མེད་པ་ནི། འགྲམས་འཁྲུགས་རིམས་དུག་འཕྲལ་དུ་དོན་སྣོད་ལ་
བབས་ན་དོན་སྣོད་འདུལ་ཕྱིར་སྨིན་པའི་དུས་ལ་སྡོད་ལོང་མེད་པ་ཡིན་ནོ། །
(2)སྦྱོར་བ་ལོག་པའི་སྨིན་ལོང་མེད་པ་ནི། ཚ་བ་བད་རླུང་གཉིས་ལ་བབས་པར་བརྟེན་ཟས་སུ་ཆང་དང་།
སྤྱོད་ལམ་དྲག་ཤུལ་ཅན་འདོམས་པས་སྨིན་ལོང་མེད་པར་སྲོག་ལ་རྒོལ་བ་ཡིན་ནོ། དེ་གཉིས་ཀའི་རྟགས་སུ་ལུས་
143



སྟོབས་དང་དབང་པོའི་གཟི་མདངས་འཆོར་བ། ནམ་ཐོག་དེ་ནས་བཟུང་ཟུག་ཆེ་ཞིང་ཅར་ལ་ཐེབས་ཏེ་ཉལ་དང་
བསྙེས་དང་ཙོག་པུར་འདུག་པ་སོགས་གང་བྱས་ཀྱང་བདེ་བ་མེད་པའི་རྟགས་འབྱུང་བ་རྣམས་ནི་སྨིན་ལོང་མེད་པ་
ཡིན་ནོ། །
3. སྨིན་དུ་མི་འདོད་པའི་ཚ་བའི་རྟགས་ལ།
（1)རླུང་གི་ཚ་བ་སྨིན་དུ་མི་འདོད་པའི་རྟགས་ནི། རྩ་འཁྲུགས་ཤིང་ལུས་ཀུན་བརྡུངས་སྙམ་དང་། སྟོང་
སྐྱུག་བྱེད་པ། གཡལ་འདར་དང་། མིག་གི་དཔངས་མཐོ་ལ་མཆི་མ་འཛག་གོ །
(2) ཚ་བ་བད་ཀན་དག་གིས་སྨིན་དུ་མི་འདོད་པའི་རྟགས་ནི། ཁའི་རོ་མི་ཚོར་ཞིང་མཆིལ་སྣབས་མང་ལ་
ཕོ་བ་རྫིང་པ་དང་། སྐྱུག་ཅིང་དང་ག་མི་བདེ་བ་དང༌། ལུས་དྲོད་ཆུང་བ་སོགས་འབྱུང་ངོ་། །
（3）རྐྱེན་གྱིས་བྱེར་བའི་རྟགས་ནི། ཆུ་གྲང་ཞོ་དར་སོགས་དང་། སྟོད་སྨད་གང་རུང་གཏར་བ། བཤལ་
དང་རྔུལ་འདོན་པ། ཐང་བཏང་བ་སོགས་ཀྱི་རྐྱེན་བྱས་ཏེ་བྱེར་བ་ཡིན་ན་ནད་རྟགས་ལུས་རྔུལ་ཞིང་ཤེད་ཉམས་
ཆུང་བ་དང་། རེས་འགའ་གྲང་ཤུམ་ཡོད་ལ་རེས་འགའ་མེད་པ། མེ་དང་ཉི་མ་འདོད་པ་སོགས་འབྱུང་ངོ༌། །རྐྱེན་
གྱིས་ཁྱེར་བ་དེ་ལ་ཡང་རླུང་ཤས་ཆེ་བའི་ཚ་བ་ནི་བྱ་ཤོར་བ་ཡིན་ཏེ། བཅོས་སུ་མི་འདོད་པར་ཚ་བ་ལམ་ནས་འཁྱོག་
སྲིད་པས་དེའི་རྟགས་སུ་ཆུ་དམར་ལ་རྩ་རྒྱུད་ཕྲ་གྲིམས་སྟོང་ལ་མགྱོགས་པ་གློ་ཆུང་ལུ་ཞིང་གཉིད་ཆུང་བ་གཡལ་མང་
བ། རུས་ཚིགས་ན་བ་སོགས་འབྱུང་བ་ནི་བྱ་ཤོར་བ་ཡིན་པས་རླུང་སྣ་མ་གླན་ན་སྟོངས་ཚད་དུ་འགྱུར་རོ། །ཁྲག་
མཁྲིས་ཤས་ཆེ་བའི་ཚ་བ་བྱེར་བར་འགྱུར་ཏེ། ནད་རྟགས་རྩ་རྒྱུད་ཕྲ་ལ་མགྱོགས་ཤིང་ཆུ་མདོག་དམར་བ་དང་།
ཚིགས་གཞི་ན་བ། གློ་འབུད་ཅིང་རྔུལ་ཁ་སྙི་བ། ལུས་ཀྱི་པགས་པ་བརྩེ་བ་སོགས་བྱུང་ན་བྱེར་བའི་རྟགས་ཡིན་པས་
དེ་མ་བསྡུས་ན་རྙིངས་ཚད་དུ་གྱུར་ནས་ལུས་ལ་རྩི་ལྟར་ཞེན་པར་འགྱུར་རོ། །བད་ཀན་ཤས་ཆེ་ན་ཚ་བའི་འགོ་
སྡིགས་པར་འགྱུར་ཏེ་དེའི་རྟགས་སུ་ཕོ་མཆིན་དང་མཁལ་རྐེད་ཀྱི་ཁ་འཁོར་དང་མགོ་དང་ཚིགས་གཞི་ན་བ། དང་
ག་མི་བདེ་ཞིང་ཟས་འཇུ་དཀའ་བ། སྟོང་སྐྱུག་བྱེད་པ་སོགས་འབྱུང་བས་སྡིགས་པ་དེ་མ་བསེངས་ན་ག་བ་ཚད་དུ་
གྱུར་ནས་མུན་པ་ལྟར་འཐིབ་པའོ། །ཆུ་སེར་ཤས་ཆེ་བའི་ཚ་བ་ནི་རྟོགས་པར་འགྱུར་ཏེ་ནད་རྟགས་རྩ་རྒྱུད་ཕྲ་ལ་
མགྱོགས་ཤིང་ཆུ་མདོག་དམར་སྨུག་འབྱུང་བ་དང་། སྙིང་སྤྲུག་ཅིང་མིག་ལྕིབས་དང་རྐང་བོལ་ཅུང་ཟད་སྐྲངས་པ་
དང་། གློ་ཕྲན་བུ་ལུ་བ་དང་། དབུགས་འཚིང་ཞིང་རོ་སྟོད་གཟེར་ཕྲན་འབྱུང་བས་རྙོགས་པ་དེ་མ་བསལ་ན་འོར་དུ་
ལྷུང་སྟེ་ཆུ་ལྟར་འཕྱོ་བས་རྙོགས་ཚད་དུ་འགྱུར་རོ། །
ཕྱིས་འབྱུང་ཚུལ་ཁ་དམར་གདགས་པ། ནད་སྟོབས་ཆེ་བ་སྨིན་དཀའ་བའི་རིགས་ཕལ་ཆེར་གསོ་དཀའ་བ་
144



དང༌། སྨིན་དཀའ་ནད་སྟོབས་ཆུང་བ་ཡུན་དུ་སྦྱོང་། ནད་སྟོབས་ཆེ་ཞིང་སྨིན་སླ་བ་ནི་གང་དུའང་ཤན་ཕྱེད་མགྱོགས་
པ་དང་། ནད་སྟོབས་ཆུང་ཞིང་སྨིན་སླ་བ་ནི་མྱུར་དུ་འཚོ་བར་འགྱུར་རོ། །དེ་བཞིན་དུ་ཡུལ་སྐམ་ས་དང་། དུས་
སྟོན་སོས་ཚ་བ་དང་། རང་བཞིན་མཁྲིས་ཤས་ཅན། ན་སོ་དར་མ་དང་ནད་ཁམས་ཁྲག་མཁྲིས་ཅན་ལ་ཟས་སྤྱོད་
ལོག་པར་ཚ་བའི་སྟོབས་ཆུང་ན་རང་ཤུགས་ཀྱིས་སྨིན་པར་འགྱུར་བ་ཡིན་ལ་ནད་སྟོབས་ལྡན་ཞིང་ཚ་བ་རྒྱས་པ་ཕལ་
ཚེར་གསོ་དཀའ་བར་འགྱུར་རོ། །དེ་བཞིན་དུ་བད་རླུང་གྲང་བའི་ཡུལ་ངད་ཅན་དང་། དུས་དཔྱིད་དབྱར། རང་
བཞིན་བད་རླུང་ཅན། ན་སོ་རྒན་བྱིས། ནད་ཁམས་བད་རླུང་ཅན་ལ་ཟས་སྤྱོད་སྨན་དཔྱད་བསིལ་བ་བསྟེན་པས་ཚ་
བའི་རྐྱེན་གྱུར་ཏེ་མ་སྨིན་ཡུན་དུ་སྦྱོང་བར་འགྱུར་ཞིང་། དེ་ལ་ཟས་ཤ་ཆང་དང་སྤྱོད་ལམ་དྲག་ཤུལ་དང་ཡུལ་དུས་
སོགས་འདོམས་པར་ཉིན་གཉིད་ཤོར་ཚེ་ནད་སྟོབས་ཆུང་ན་སྨིན་སླ་བར་འགྱུར་བ་དང་། ནད་སྟོབས་ཆེ་ན་སྨིན་
ལོང་མེད་པའི་ཚ་བར་འགྱུར་རོ། །ཚ་བ་སྨིན་པའི་རྟགས་ནི། ལྕེ་མདོག་དཀར་སེར་རླུང་འབྲུམ་མེད་པ་རྩ་སྟོང་སྦོམ་
ལ་རྒྱུག་ཅིང་རྩ་སྨད་དཔང་དམའ་ལ་གྲིམས་པ་ཆུ་མདོག་དམར་སེར་ཀུ་ཡ་དཀྱིལ་དུ་ལིང་གིས་འདྲིལ་བ། ཟས་སྤྱོད་
བསིལ་བའམ་གྲང་མོ་འདོད་ཅིང་ལུས་ལ་རྔུལ་དྲི་འབྱུང་བ། དབང་པོ་གཡུང་ཞིང་ཁྱད་པར་གྲང་ཤུམ་ཆད་པ་ནི་སྨིན་
པའི་རྟགས་ཡིན་ཏེ་འབུད་བྱེད་ཀྱི་མེ་ཤིང་ཟད་པའི་མེ་དང་འདྲ་བར་གསོ་བའི་དུས་ཡིན་པས་བཅོས་ལ་འབད་པར་
རིགས་སོ། །
མ་སྨིན་ཚ་བའི་བཅོས་ཐབས།
སྤྱི་བཅོས། དེ་ཡང་ཐོག་མར་རིམས་ཀྱི་ཚ་བ་ཚང་ལྟར་སྨིན་པར་བྱ་བ་དང༌། འགྲམས་འཁྲུགས་ཚ་བ་དགྲ་
གཉེན་ལྟར་ཟུངས་ཁྲག་ངན་ཁྲག་སོ་སོར་དབྱེ་ཞིང་བཅོས་པ་གལ་ཆེ་ལ། དེ་ཡང་ཐོག་མར་མ་ནུ་བཞི་ཐང་དྲོད་
འཇམ་བསྟེན་པས་ཚ་བ་མི་འཕེལ་ཞིང་བད་རླུང་ཞི་བར་བྱེད་པ་དང་། ཁྲག་མཁྲིས་ཤས་ཆེ་བར་སླེ་ཏྲེས་དང་འབྲས་
གསུམ་བསྡུས་ཐང་དྲོ་འཇམ་བསྟེན་པས་ཚ་བ་བད་རླུང་གཉིས་དྭངས་སྙིགས་འབྱེད་པ་དང་། སྤྱིར་ཡང་འཕྲུལ་ཐང་
དང་བདུན་ཐང་ལྟ་བུ་བཏང་སྟེ་གྲང་ཤུམ་ཆད་ནས་ཚ་དྲོད་རྒྱས་པ་སོགས་ཚ་བ་རྐྱང་པའི་རྟགས་ཐོན་སྐབས་ཟས་
སྤྱོད་སྨན་དཔྱད་བསིལ་བའི་རིགས་བེད་སྤྱོད་བྱེད་དགོས། དེ་ཡང་མ་སྨིན་པའི་དུས་སུ་བཤལ་དང་། གཏར་ག རྡུལ་
དབྱུང་། བསིལ་ཐང་ཕྱེ་མ་སོགས་བསྟེན་ན་ཚ་བ་ལམ་ནས་ཕྱིར་འཁྱོག་པ་དང་། ཁ་ཅིག་གིས་མ་སྨིན་ཚ་བ་བསིལ་
གྱིས་བཅོས་པ་དེ་གཉེན་པོ་བསིལ་དེ་གྲོགས་བད་རླུང་གི་ཐོག་དུ་བབས་ནས་མཁྲིས་ཚད་མི་གསོད་ཅིང་བད་རླུང་
བསྐྱེད་པས་ཚ་བ་སླར་འཕེལ་བར་འགྱུར་བས་ན་སྨིན་བྱེད་གཙོ་བོར་བཟུང་ནས་བསིལ་དྲོད་སྙོམས་པ་བསྟེན་ན་ཕྱི་
145



ནས་ཚ་བ་མི་སྐྱེ་ཞིང་སྔར་སྐྱེས་པ་འབྱེད་ཅིང་སེལ་བར་བྱེད་དོ། །
བྱེ་བྲག་གི་བཅོས། བསྡུ་ན་རང་ཉིད་སྨིན་པའི་ཚ་བ་ལ་ནད་སྟོབས་ཆེ་ན་སྨིན་བྱེད་དང༌། སྨིན་ནས་གསོབྱེད་
ཀྱི་གཉེན་པོ་ཚུལ་བཞིན་བསྟེན་པ་དང་། སྟོབས་ཆུང་གི་ནད་ལ་བྱ་སྤུར་བརྒྱུད་པས་བྱ་ལྟར་སྤུར་བ་དང་། རྡུལ་
དབྱུང་ལག་ལེན་བཞིན་བསྟེན་ཞིང་ཤ་གསར་གྱི་ཐུག་པ་བཏང་། སྨིན་ལོང་མེད་པའི་ཚ་བ་བཅོས་པ་ནི། སྲོད་དང་ཐོ་
རངས་བད་རླུང་གི་དུས་སུ་མ་ནུ་བཞི་ཐང་བསྟེན་ཞིང་གུང་གཉིས་དུས་སུ་བསིལ་གྱི་གཉེན་པོས་བསད་ནས་བྱེར་
རྙོགས་ལ་མི་བལྟ་བར་ནད་དང་སྨན་དཔྱད་གཉིས་སྲོག་ལ་ཐོབ་ཤ་བྱའོ། །བད་ཀན་གྱི་ཚ་བ་སྨིན་པ་ལ་སེ་འབྲུ་བཞི་
ཐང་དང་གསུམ་ཐང་། རྒྱ་ཚྭ་གསུམ་པའི་ཐང་བཏང་པ་དང་། རླུང་གིས་ཚད་པ་མ་སྨིན་ན་རུས་བཅུད་གསུམ་གྱི་
བསྡུས་ཐང་བཏང་བ་དང་། རྐྱེན་གྱིས་བྱེར་ན་བིག་པན་ཆང་དང་སྦྱར་བ་བྱིན་ཞིང་འབྲས་གསུམ་ཏིག་ཏའི་བསྡུས་
ཐང་བསྟེན་ནོ། །བཅོས་སྔས་པས་མ་སྨིན་པའི་ཚ་བར་བྱ་ཤོར་ན་སྲེ་ལོང་ཐང་དང་། མཐིལ་བཞི་དང་རླུང་གསང་
ལ་མར་གསར་བྱུག ཁོལ་བུར་གཟེར་ན་སྣུམ་རས་ཀྱི་དུགས་ཀྱིས་བདུག་པ་དང་། མ་ནུ་བཞི་ཐང་ཚན་མོ་བསྟེན་པ།
ཤ་གསར་མར་གསར་ཡོས་ཆང་རྣམས་ཀྱིས་བྱ་ཤོར་གླན༑ མ་སྨིན་ཚ་བ་བྱེར་བ་ལ་སྦེ་ལོང་ཐང་དང་། འབྲས་གསུམ་
བསྡུས་པའི་གྲང་ཐང་བླུད་པ་དང་། བཟང་དྲུག་ཕྱེ་མ་སྦྱར་ནས་ལུས་བརྩེ་བའི་འཕྲོ་ཆད་པ་དང་འཇམ་བཤལ་
བཏང་། ཁ་ཟས་བསིལ་དང་། བཅུད་བསྟེན་པས་བྱེར་བ་སྡུད་པར་བྱེད་དོ། །མ་སྨིན་ཚ་བའི་མགོ་སྡིགས་པ་ལ་ཕྱི་
རྒྱུད་སེ་འབྲུ་བཞི་པ་སྦྱར་ཞིང་། སྲེ་ལོང་སྒ་སྐྱ་བསྲེགས་པའི་ཐང་བཏང་ནས་འཇམ་བཤལ་བྱ་བ་དང་བཅུད་མེད་དྲོ་
འཇམ་གྱི་ཟས་བསྟེན་ནས་མགོ་སྡིགས་པ་སེང་ངོ་། །མ་སྨིན་ཚ་བ་རྙོགས་པ་ལ་སླེ་ཏྲེས་ལྔ་ཐང་བཏང་ནས་རུ་ཐུང་
དང་སྣོད་ཀ་གང་འོས་གཏར་བ་དང་མན་རྒྱུད་བྲག་ཞུན་ཕྱེ་མ་བསྟེན་པ་སོགས་བྱས་ནས་རྗེས་སུ་བཤལ་བཏང་སྟེ་
ཚིགས་པ་དང་པོ་དང་བཅུ་གསུམ་བཅོ་བརྒྱད་མེ་མཉམ་གསང་རྣམས་ལ་མེས་བཅད་དེ་རྟོགས་པ་བསལ་ལོ། །དེར་
བརྟེན་མ་སྨིན་པའི་ཚ་བ་དེ་ནི་ཚ་བ་ཀུན་གྱི་སྔོན་དུ་འབྱུང་བ་ཡིན་ཏེ་ཁྱད་པར་རིམས་ལ་མ་སྨིན་པ་ཤས་ཆེ་བ་དང༌།
མ་སྨིན་པའི་རྟགས་གང་ལྡན་རྣམས་སྨིན་པའི་ཐང་བཏང་སྤྱོད་ལམ་མཐུན་པ་བྱ་དགོས་ལ་དུས་ཚོད་སྨིན་རྟགས་མ་
ཤར་བར་དུ་བཅོས་པ་དེ་ཡང་སྨིན་པ་མགྱོགས་ཤིང་ལེགས་ན་ཚ་བ་དེ་ཡང་ཚོམས་པ་སླ་ལ་འཚོ་ཡང་སྐྱེན། བཅོས་
ཉེས་པར་གྱུར་ན་གབ་པ། རྙིངས་པ། རྒྱས་པ། སྟོངས་པ། རྙོགས་པར་གྱུར་པ་སོགས་འབྱུང་ངེས་པས་ན་མ་སྨིན་
པའི་དུས་འདིར་བཅོས་གཟབ་པ་གལ་ཆེ་བ་ཡིན་ནོ། །
146



བརྡ་འགྲོལ།
༡རི་ཐང་མཚམས། – རི་ཟད་ནས་ཐང་དུ་སླེབ་མཚམས་སུ་རི་ཀླུང་གི་བྱེ་བྲག་ཕྱེད་དགོས་པ་ལྟར། འདིར་ཚ་བ་
ཟད་མཚམས་སུ་གྲང་རླུང་སྐྱེས་པས་དེའི་སོ་མཚམས་ཀྱི་བྱེ་བྲག་ཕྱེད་ས་ལ་རི་ཐང་མཚམས་ཟེར།
༢ ཞུ་འཁྱགས། - དགུན་དུས་ཆུའི་འཁྱགས་རོམ་ཉི་མའི་འོད་ཀྱིས་ཞུ་ཡང་སླར་གནམ་གཤིས་གྲང་བས་འཁྱགས་
པ་ལྟར་ཚད་སྟོབས་གཞོམ་དུས་རླུང་རང་ཤུགས་སུ་སྐྱེ་འོང་བ་དང་། དེ་དུས་བསིལ་སྦྱོར་གྱི་གཉེན་པོ་
བརྟེན་ཐལ་ཚེ་སླར་ཚ་བར་ལྡོག་པའི་དོན་ཏེ། མིང་གཞན་རི་ཐང་མཚམས་སམ་ཚ་གྲང་ལ་མཚམས་ཞེས་
ཀྱང་བྱའོ། །(ཚ་བའི་སྟོབས་ཟད་པ་དང་བསིལ་བའི་ཆར་སླེབ་པ། དཔེར་ན་མར་ཁུ་ཞུན་ལ་འགྱུར་བའི་
མཚམས་ལྟ་བུའོ། །)
༣ ཞུ་འཁྱགས་གསུམ། - ཚ་བ་རི་ཐང་མཚམས་ཀྱི་འཕྲང་གསུམ་དང་དོན་གཅིག་ཡིན་ཏེ། རླུང་གི་ཞུ་འཁྱགས།
མཁྲིས་པའི་ཞུ་འཁྱགས། བད་ཀན་ཞུ་འཁྱགས་བཅས་གསུམ་མོ། ། །
༤ རླུང་གི་ཞུ་འཁྱགས་སྐྲུན་ནས་བསུ། - ཐོར་བུའི་རླུང་གིས་ཚད་གཞུག་འབུད་པའི་དུས་སུ་རླུང་ལ་དྲོད་
བཅུད་ཟས་ཀྱིས་སྡུན་ནས་བསུ་བ་སྟེ་སྣ་ལེན་བྱ་དགོས་ཏེ། ཅིའི་ཕྱིར་ན། ལྟར་སྣང་ཚ་བའི་རྗེས་སུ་
འབྲངས་ནས་བསིལ་གྱིས་དེད་དྲག་ན་རླུང་འཕེལ་ཏེ་ཁ་ཐལ་རླུང་གིས་ཚ་བ་དེད་དེ་སྲོག་རྩར་འཕུལ་
བས་རྩ་སྟོང་ཞེས་གསོ་དཀའ་བར་འགྱུར་བས་སོ། །
༥ ཚ་བ་མ་སྨིན་པ། – ཚ་བ་དེ་ཉིད་ལ་བད་ཀན་དང་རླུང་གཉིས་སྡོང་ཟླར་བྱུང་སྟེ། རླུང་གི་མཚན་ཉིད་ཡང་
གཡོས་ཚ་བ་ལུས་ཟུངས་ཀུན་ལ་ཁྱབ་པར་གཏོར་ནས་བད་ཀན་གྱི་མཚན་ཉིད་བསིལ་བ་སོགས་ཀྱིས་ཚ་
རྣོ་སོགས་ཀྱི་མགོ་མནན་ཏེ་ཚ་བའི་ནད་ཤུགས་མ་རྫོགས་པའི་སྐབས་ལ་ཟེར། །
༦ ཚད་པ་རླུང་ལ་བྱ་ཤོར། - རླུང་གིས་ཚ་བ་བཟུང་ནས་ཁྱབ་པར་གཏོར་བས་བྱེར་བ་ལ་ཟེར་རོ། །
༧ ཚ་བ་བད་ཀན་གྱིས་མགོ་སྡིག་པ། – བད་ཀན་གྱིས་ཚ་བའི་མགོ་མནན་ནས་ནད་ཤུགས་རྫོགས་སྐྱེད་དུ་མི་
སྟེར་བ་ལ་ཟེར། །
147



བསམ་གཞིག
༡ རི་ཐང་མཚམས་ཞེས་པའི་དཔེ་དོན་དང་སྦྱར་ནས་གོ་བ་ཇི་ལེན་དགོས་སམ། །
༢ བད་ཀན་ཞུ་འཁྱགས་འཕྲང་ལ་བསྒུག་དགོས་པའི་རྒྱུ་མཚན་གསལ་བཤད་བྱེད་དགོས། །
༣ མ་སྨིན་ཚ་བར་བྱ་ཤོར་དང་བྱེར་སྡིགས་རྟོགས་བཞི་འབྱུང་ཚུལ་རྒྱས་བཤད་བྱེད་དགོས། །
j48



སློབ་ཚན་བཅུ་བཞི་པ། རྒྱས་ཚད་དང་སྟོངས་ཚད་གསོ་བ།
དང་པོ། རྒྱས་ཚད།
རྒྱས་པའི་ཚད་པ་ཞེས་བྱ་བ་ནི། ནད་ཀྱི་ངོ་བོ་ལ་བལྟོས་ནས་བཏགས་པའི་མིང་སྟེ། ཚ་བ་རང་གི་ངོ་བོ་ལ་
བད་རླུང་གི་གྲོགས་དང་བྲལ་བས་ནད་སྨིན་ཞིང་ཚ་བའི་རང་སྟོབས་ཀྱི་ཤུགས་རྫོགས་ནས་བསྡོངས་ཟླ་མེད་པ་རྐྱང་
པའི་ཚ་བ་མེ་རྒྱས་པ་ལྟ་བུ་དེས་ལུས་ཟུངས་སྲེག་པར་བྱེད་པའི་ཕྱིར་ཚ་བ་རྒྱས་ཞེས་བྱ་སྟེ། དཔེར་ན་ལུས་ཟུངས་
ཤིང་སྐམ་པོར་ཚད་པ་མེའི་ཕུང་པོ་དང་འཕྲད་པ་འདྲ་བ་ཡིན་ནོ། །འདིར་རྒྱུ་རྐྱེན་དབྱེ་བ་རྟགས་བཅོས་བཅས་ཀྱི་
སྒོ་ནས་བཤད་པར་བྱའོ། །
གཅིག རྒྱུས་ཚད་ཀྱི་རྒྱུ་རྐྱེན། །
ནད་གཞིའི་མཁྲིས་པ་མཚན་ཉིད་བདུན་ལྡན་གྱི་ནང་ནས་ངོ་བོ་ཚ་ཞིང་རྣོ་ལ་དྲི་མནམ་པ་གསུམ་རབ་
མཆོག་ཏུ་འཕེལ་བའི་ཆ་རྣམ་པར་མ་གྱུར་པ་ཐ་མལ་དུ་གནས་པ་དེ་ཡིན་ལ་དེ་རྒྱས་པར་བྱེད་པའི་རྐྱེན་ནི་གསུམ་
ལས། 1. རང་བཞིན་དུ་རྒྱུས་པ་ནད་ཁམས་འཁྲུགས་པ་དང་། སྐམ་ས་ཚ་གདུང་གི་ཡུལ་སོགས་དང་། སྟོན་དཔྱིད་
ཀྱི་དུས་འཛོམས་པ་དང་། ཤ་ཆང་སོགས་ཟས་སྐམ་དྲོ་བཅུད་བསྟེན་དྲགས་པ་དང༌། སྤྱོད་ལམ་དྲག་ཤུལ་གྱི་རྐྱེན་
གྱིས་འཁྲུགས་པ་ལས་ཚ་བ་རྣོ་བ་དང་དྲོ་བའི་མེ་དྲོད་ཐང་ལ་ལྷགས་པ་དང་། ལུས་ཀྱི་ཟུངས་དང་ཁྲག་དང་དྲི་མ་
རྡུལ་རྣམས་ལ་རྒྱས་པ་དང་། 2. དུས་ཀྱིས་རྒྱས་པ་ནད་སྨིན་པ་དང་ཚ་བའི་སྒང་ལ་བབས་པ་དང་། 3. རྐྱེན་གྱིས་
རྒྱས་པ་མ་སྨིན་པའི་ཚ་བ་ཡུལ་སྐམ་ས་ཚ་གདུང་དང༌། དུས་སྟོན་དཔྱིད། རང་བཞིན་མཁྲིས་པའི་མི། ན་སོ་དར་མ།
གནས ཚ་བའི་གནས། ནད་ཁམས་རྣམས་མཁྲིས་པར་འདོམས་པ་ལ་ཟས་སྤྱོད་ལོག་པས་རྐྱེན་བྱས་པ་ཡིན་ནོ། །
149



གཉིས། རྒྱུས་ཚད་ཀྱི་དབྱེ་བ། །
རིགས་ཀྱི་དབྱེ་བ་རིམས་རྒྱས་དང་། འཁྲུགས་རྒྱས་གཉིས། སྟོབས་ཀྱི་དབྱེ་བ་སྟོབས་ཆེན་དང༌། སྟོབས་ཆུང་
གཉིས། བབས་སའི་དབྱེ་བ་སྤྱི་དང་བྱེ་བྲག་གཉིས། བྱེ་བྲག་ཕྱེ་བ་སྙིང་དང་། སྲོག་རྩ། གློ་བ། མཆིན་པ། མཆེར་པ།
མཁལ་མ་དྲུག་བཅས་དང་། ཕོ་བ་དང་། མཁྲིས་པ་བཅས་པའི་བརྒྱད་ལ་རྒྱས་པར་བྱེད་པའོ། །
གསུམ། རྒྱུས་ཚད་ཀྱི་རྟགས།
སྤྱི་བྱེ་བྲག་གཉིས་ལས། ༡སྤྱི་རྟགས་ནི། རྩ་རྒྱུད་སྦོམ་ལ་དྲག་པ་དང་འབུར་ལ་འདྲིལ་ཞིང་མཁྲང་ལ་གྲིམས་
པོ་དང་མྱུར་ལ་མགྱོགས་པར་འཕར་ཞིང་། ཆུ་མདོག་དམར་སེར་ལ་དྲི་མནམ་ཞིང་རླངས་པ་ཆེ་བ་དང་། ལུད་པ་
དམར་སེར་དང་དུད་ཁུ་མང་དུ་ལུ་བ། དབུགས་ཐུང་བ་དང་གཟེར་དྲག་ལ་ཁ་སྐམ་ཞིང་སོ་དྲེག་ཆགས་པ། ལུས་
བྱིངས་ལྕི་བ། དང་ག་མི་བདེ་ཞིང་། སྐོམ་དད་ཆེ་བ། སྙིང་འགག་ལ་བསིལ་འདོད་ཅིང་། ལུས་ལ་རྡུལ་དྲི་མནམ་པ།
ཁྱད་པར་རིམས་རྒྱས་པ་ཡིན་ན་མགོ་ན་ལ་ཟ་ཟི་མང་བ་འབྱུང་ངོ༌། །དེ་ཡང་ནད་སྟོབས་ཆེ་ཆུང་ནི་རྩ་ཆུ་སོགས་
ནད་ཀྱི་སྟོབས་ལ་དཔགས་ནས་རྟགས་ངོས་བཟུང་ངོ༌། །
རྒྱུས་ཚད་བྱེ་བྲག་གི་རྟགས། །
(1)སྙིང་ལ་ཚ་བ་རྒྱས་ན་ར་རོ་བ་ལྟར་དྲན་པ་མི་གསལ་ཞིང་། རང་གི་གོས་ལ་འབྲད་པ། ལྕེ་སྐམ་ཞིང་
གཞུང་ནག་པ། གཉིད་དང་སྐོམ་དད་ཆེ་བ། དང་ག་འགགས་ལ་ནུ་མའི་སྟེང་དུ་གཟེར་བ་འབྱུང་ངོ༌། །
(2)སྲོག་རྩར་བབས་ན་ཕུས་འདེབས་ཤིང་ཤེས་པ་འཁྲུལ་བ་དང་། གོས་ཀྱི་རྡུལ་སེལ་ཞིང་མིག་དམར་པོ་
གནམ་ལ་བལྟའོ། །
(3) གློ་བ་ལ་རྒྱས་ན་དབུགས་ཐུང་ཞིང་བྲང་རྒྱབ་གཟེར་བ། མགོ་བོ་འཁོར་ཞིང་དབུགས་རྔམ་པ་དང་སྐད་
འགགས་པ། གློ་སྙིང་བརྡུངས་པ། ཉལ་ཁར་གློ་མང་ཞིང་ཁ་གདོང་སྐྱངས་པའོ། །
(4) མཆིན་པར་རྒྱས་ན་མིག་དམར་ཞིང་ལུད་སེར་བ་དང་། རྩིབ་ལོགས་གཡས་སྟེང་དང་མཆིན་དྲི་གཟེར་
རོ། །
(5) མཆེར་པར་རྒྱུས་ན་ཁོང་པ་སྔོ་ཞིང་གཡོན་གྱི་རྩིབ་ལོགས་གཟེར་བ་དང་། དབུགས་རྒོད་ལ་ལྕེ་སྐྱ་བ།
མཆུ་མདོག་ནག་ཅིང་པུས་མོ་སྐྲངས་པ། རྐང་ལག་སྦྲིད་ཅིང་སྐེད་པ་ཆག་སྙམ་བྱེད་དོ། །
150



(6) མཁལ་མར་རྒྱས་ན་ཆུ་སྲི་ཞིང་རྐང་པ་བཤལ་ལ་མཁལ་རྐེད་གཟེར་བ་དང་། ཆུ་མདོག་དམར་ཞིང་
དྲོད་ཚ་ལ་རླངས་པ་ཆེ་བ་དང་། མགོ་བོ་འཐོམ་ཞིང་རྣ་བ་འོན་ནོ། །
(7) ཕོ་བར་རྒྱུས་ན་མ་ཞུ་གླང་ཐབས་ན་ཞིང་སྐྱུག་པ་དང་། གྲང་དྲོ་གང་གི་དུས་སུའང་ན་ལ་རྒྱབ་ལྟག་པའི་
ཕྱོགས་ལ་མིག་བལྟའོ། །
(8) མཁྲིས་པར་རྒྱས་ན་ཁ་ཁ། མིག་དང་ཆུ་སེར་བ་དང་། དང་ག་འགགས་ལ་མཁྲིས་པ་སྐྱུག་པར་འགྱུར་
རོ། །
བཞི། རྒྱུས་ཚད་ཀྱི་བཅོས་ཐབས།
སྤྱི་དང་བྱེ་བྲག་གཉིས་ལས། ༡ སྤྱི་བཅོས་ལ། བཅོས་ཚུལ་དང་གཉེན་པོ་གཉིས་ལས།
(1) བཅོས་པའི་ཚུལ་ནི། ཚ་བ་སྟོབས་ཆེན་ལ་གཉེན་པོ་སྟོབས་ཆེན་རྣ་བས་ཐོག་བབས་སུ་བསད་དགོས་
པ་དང་། སྟོབས་ཆུང་གི་ཚ་བར་གཉེད་པོ་འཇམ་ལ་ཞི་བའི་སྒོ་ནས་བཅོས་དགོས། དེ་ཡང་དང་པོར་ཐང་གིས་ཚད་
པའི་རླངས་པ་བསད་པ་དང་། བར་དུ་གསོ་ཐང་དང་བསིལ་སྦྱོར་གྱི་ཕྱེ་མས་ལོ་མ་བྲབ་པ་དང་། ཐ་མ་སྦྱོང་དང་
དཔྱད་ཀྱིས་རྩ་བ་བཅད་པའི་ཚུལ་དུ་བཅོས་དགོས་པ་ཡིན་ནོ། །
༢. རྒྱས་ཚད་བཅོས་པའི་གཉེན་པོ་ལ་སྨན་དཔྱད་ཟས་སྤྱོད་བཞི་ལས།（1) སྨན་གྱིས་བཅོས་པ་ནི། དབྱེ་
ཐང་མེད་པར་ཁྲག་གཏོར་བས་ཟུངས་ཁྲག་ནད་ལ་ཤོར་ཏེ་ཉེས་པ་བསྐྱེད་པས་ན་ཏིག་ཏ་བཞིའི་བསྐོལ་གྲང་གིས་
ཁྲོག་ནད་དབྱེ་དགོས། བསད་ཐང་སླེ་ཏྲེས་གསུམ་ཐང་གཞིར་བཞག་པའི་ཚ་བ་རབ་འབྲིང་གིས་རབ་ལ་ཧོར་ལེན།
འབྲིང་ལ་ཏིག་ཏ། ཐ་མར་བ་ཤ་ཀ་སྦྱར་བ་དེའི་གྲུང་ཐང་གིས་རྒྱུས་པའི་ཚད་པ་འཇོམས་པར་བྱེད་དོ། །ཡང་ན་
རླུང་ཤས་ཆེ་ན་སླེ་ཏྲེས་ལྔ་ཐང་། མཁྲིས་ཤས་ཆེ་ན་ཏིག་ཏ་གསུམ་ཐང་། ཁྲག་ཤས་ཆེ་ན་རྒྱ་སྐྱེགས་ལྔ་ཐང་། བད་ཤས་
ཆེ་ན་མ་ནུ་ལྔ་ཐང་། ཀུན་ལ་ག་དུར་བསྲེས་པའི་བསྐོལ་གྲང་ཐང་དུ་བཏང་ངོ༌། །ཕྱེ་མས་བསད་པ་ནི། ཚ་བ་གཉན་
གྱི་མཁྲིས་ཤས་མེད་པ་ལ་རྒྱུད་ལྟར་ཚ་བ་སྟོབས་ཆེ་འབྲིང་ཐ་མའི་བཅོས་བཞིན་སྦྱར་བའོ། །གཉན་དང་བསྡོངས་
ཚེ་སྤང་རྩི་བཅུ་གཉིས་དང་། རྟ་བཟི་དམར་པོ། གཙོ་བོ་བརྒྱད་པ་སོགས་དང་། རྒན་བྱིས་དང་ཟུངས་ཞན་ལ་ཅུ་གང་
བདེ་བྱེད། བློན་པོ་གསུམ་སྦྱོར་ཨ་རུ་བསྣན་པ། ཐང་ཆེན་ཉེར་ལྔ་། ཨ་གར་བཅོ་ལྔ་སོགས་གང་འཚམས་རིག་པས་
དཔྱད་ནས་བཏང་ངོ༌། །ཚད་གཞུག་མ་ཐོན་ན་སྦྱོངས་ཀྱིས་སྦྱོང་བ་ནི། ཚ་བ་སྨིན་པ་དང་། སྣོད་དུ་ལྷུང་བ། མཆིན་
མཁྲིས་ལ་བབས་པ། བཅོས་སྐྱེད་ཆུང་བ། རྩ་ཤོད་མ་ཤོར་ཞིང་ལུས་ཟུངས་བཟང་བ་བཅས་ཡིན་ན་རྒྱུད་ལྟར་བཤལ་
151



གྱིས་སྦྱོང་བ་ཡིན་ནོ། །
(2)རྒྱས་ཚད་དཔྱད་ཀྱིས་བཅོས་པ་ནི། གཏར་རྔུལ་ཆུ་དུགས་བཞི་ལས། གཏར་བ་ནི་གཉན་མེད་ཀྱི་ཚ་
བ་ལ་གང་རྒྱས་དང་གང་བབས་ཀྱི་རྩ་ལ་གཏ་ར་བ་རུང་ཞིང་། གཉན་དང་འདྲེས་ཚེ་གཏར་ག་བྱ་བ་མ་ཡིན་ནོ། །
རྔུལ་དབྱུང་གིས་བཙོས་པ་ནི། ཨ་རུ། ཛཱ་ཏི། བྱི་ཚེར་གྱི་ཐང་དྲོ་ལ་འཇམ་པ་བཏང་ཞིང་ཚ་བ་བ་སྤུར་དྲངས་ནས་
རྔུལ་དབྱུང་བ་དང་ཡོས་དྲལ་བའི་ཐུག་པ་དྲོ་འཇམ་བཏང་ནས་རྩམ་ཐུག་སོགས་ཀྱིས་རླུང་ཁ་མནན་དགོས། ཁྱད་
པར་རིམས་ནི་མཁྲིས་ཚད་རྡུལ་ལ་གནས་པ་བ་སྤུར་ལྷག་པ་ཡིན་ཕྱིར་གཏར་ན་མི་བཟང་ཞིང་རྔུལ་དབྱུང་བར་བྱས་
པ་ནི་དཔྱད་ཀྱི་མཆོག་ཏུ་གྱུར་པ་ཡིན་ནོ། །ཆུ་ལྕག་གིས་བཅོས་པ་ནི། ཉི་མ་ཁ་དྲོས་ལ་སྐར་ཆུ་ཕུལ་ཕྱེད་ཙམ་ཚ་བ་
ཁོང་དུ་མི་འཆོར་ཕྱིར་ཁོང་དུ་བཏང་ལ་ལུས་ཀུན་ཆུས་བྲན་ཞིང་། ཚད་རླུངས་འདོན་པ་དང་ཚད་པའི་མགོ་བོ་
གཅོག་གོ། དུགས་ཀྱིས་བཅོས་པ་ནི་གཟེར་གང་བྱུང་སྟེང་དུ་རྡོ་དང་། རྨོ་ལྕགས། ཚན་དང་ཀྱི་ལྕེ་དཀར་པོ་ཞོ་དང་
སྦྱར་བའི་གྲང་མོས་ཡང་ཡང་བརྗེས་ནས་བདུག་པས་འཕྲུལ་གྱི་ཟུག་གཅོག་གོ །
（3) རྒྱུས་ཚད་ཟས་ཀྱིས་བཅོས་པ་ནི་འབྲས་དང་། ཆག་ཚེ། ཁུར་ཚོད། བ་ཡི་ཞོ་དར་གསར་པ། གངས་ཆུ་
དང་བསིལ་བའི་ཆུ་སོགས་གཏོང་དགོས། དེ་ཡང་ཕོ་བ་ཞན་ན་བསྐོལ་གྲངས་བཏང་བས་རུང་ལ་དེ་ལས་གཞན་ལན་
ཚྭ་དང་ཤ་ཆང་སྒོག་པ། ཚ་བའི་སྔོ། གནག་ལུག་གི་ཞོ་དར། དྲོད་བཅུད་ཀྱི་རིགས་དུག་དང་འདྲ་བར་སྤོང་ངོ༌། །
(4)རྒྱས་ཚད་སྤྱོད་ལམ་གྱིས་བཅོས་པ་བསེར་བུ་འཇམ་པོས་ཕོག་པ་དང་། གྲིབ་མ་དང་ཆུ་འགྲམ། ནེའུ་
གསེང་། ཟླ་འོད་སོགས་བསིལ་བའི་གནས་སུ་འདུག་པ་དང་། ལུས་ངག་ཡིད་ཞི་ཞིང་དུལ་བ་བྱ་བ་ལས་མེ་དང་ཉི་
ཚན་དུ་ཐལ་ཆེ་བ་སྡོད་པ། ཉིན་གཉིད་དང་ལུས་ངག་གིརྩོལ་བ་བྱེད་པ་སོགས་སྤང་ངོ༌། །
༢ རྒྱུས་ཚད་བྱེ་བྲག་ཏུ་བཅོས་པ་ལས།
(1)སྙིང་ཚད་ལ་སྐྱུ་རུ་བཞི་ཐང་། ག་བུར་བདུན་པ། ཙན་དན་དགུ་པ་དང་བརྒྱུད་པ་སོགས་གཏོང་ཞིང་
ནད་བབས་ལྕི་ཚེ་སྣོད་ཀ་གཏར་བར་བྱའོ། །
(2)སྲོག་རྩ་ ཤོར་ན་ཐང་གོང་བཞིན་དང་ཕྱེ་མ་ ཨར་ནག་དགུ་སྦྱོར་བཏང་ནས་སྤྱི་གཙུག་སྤུ་འཁྱིལ་
དང༌། །རྐང་མཐིལ་གྱི་རྒྱུ་རྩ་གཉིས་གཏར་ལ་བསྲེག་ཅིང་རྒྱུད་བཞིན་བཅོས་སོ། །
（3) གློ་འཁྲུགས་ལ་བ་ལེ་ལྔ་ཐང་བཏང་ཞིང་། གློ་རྩ་དྲུག་འགོ་གཏར་བ་དང་། ཤིང་མངར་བརྒྱད་པ་དང་ཅུ་
གང་དགུ་པ་སོགས་གང་འོས་བསྟེན་ནོ། །
（4)མཆིན་ཚད་ལ་བ་ཤ་ཀ་བཞི་ཐང་བཏང་ནས་རུ་ཐུང་གཡས་པ་གཏར་ཞིང་ཕྱི་མ་གུར་གུམ་བདུན་པ་
དང་དགུ་པ་གང་རིགས་བསྟེན།
152



(5) མཆེར་ཚད་ལ་གསེར་མེ་གསུམ་ཐང་བཏང་ནས་མཆེར་རྩ་རྟ་མཐུར་དང་སྲིན་ལག་རྒྱབ་རྩ་གཏར་ཞིང་
སུག་སྨེལ་བདུན་པ་བཏང་ངོ༌། །
(6) མཁལ་ཚད་ལ་གུར་གུམ་གསུམ་ཐང་བཏང་ཞིང་བྱིན་གཞུག་དང་ལོང་རྩ་གཏར་བ་དང་། ཤུག་ཚེར་
བདུན་པ་དང་ཙན་དན་དགུ་པ་གང་འོས་གཏོང༌། །
（7) ཕོ་ཚད་ལ་བྱི་ཚེར་བཞི་ཐང་བཏང་ནས་སྣོད་ཀ་གཏར་ཞིང་བྲག་ཞུན་བདུན་པ་སྦྱར་རོ། ། །
（8) མཁྲིས་ཚད་ལ་ཏིག་ཏ་གསུམ་ཐང་བཏང་ནས་མཁྲིས་རྩ་གསེར་མདུང་དང་གཤའ་རིངས་གཏར་ཞིང་
གསེར་མེ་བདུན་པ་བཏང་ངོ་། །
དེ་ལྟར་བཅོས་པས་ནད་པ་སོས་པའི་རྟགས་མཚན་ནི། སྔོན་ཆད་རྩ་བྱིང་བར་རྒྱུ་བ་ཁར་ཐོན་པ་དང་། ཕྲ་བ་
སྦོམ་དུ་སོང་བ། དྲག་པ་དལ་དུ་སོང་བ། གྲིམས་པ་ལྷོད་དུ་འགྲོ་བ། སྟོང་པ་མཁྲང་ལ་སྤུན་པ་རིང་དུ་སོང་བ་དང་། ཆུ་
མདོག་དཀར་སེར་དྭངས་ལ་དྲི་ཆུང་བ་ཀུ་ཡ་སྲབ་པར་གྱུར་པ། ཕྱི་ཡུལ་དུ་ལུས་ཀྱི་ཟུག་ཆོག་པ། ཁམས་དྭངས་ལ་
ཟས་རོ་ཚོར་བ། དབུགས་བདེ་ཞིང་ཉིན་གཉིད་ཆུང་ལ་ནུབ་གཉིད་ཚེ་བ། བྱ་བར་ལུས་སེམས་འཇུག་འདོད་པ་
སོགས་ཡིན་ནོ། །དེ་ལྟར་བཅོས་པའི་རྗེས་ཀྱི་རི་ཐང་མཚམས་ཀྱི་བཅོས་སོགས་ཀྱང་གོང་བཞིན་བྱས་པས་ཚ་བའི་
རྗེས་མ་ལོག་ན་ཟས་དང་སྤྱོད་ལམ་གྱིས་ནད་མཇུག་མཐའ་རུ་འདོན་པ་ཡིན་ནོ། །
ཀོང་སྤྲུལ་ཟིན་ཏིག་ལས། ཚ་བ་སྨིན་ལོང་མེད་པ་ནད་ཕོག་མ་ཐག་ནས་གཟེར་ཆེ། ལུས་ཤེད་འཆོར། ཚད་
རྟགས་སྟོན། ལུད་པ་དམར་སེར་སོགས་འབྱུང་བ་ནི་རྒྱུས་ཚད་ཡིན་པས་འཕྲལ་དུ་གཉེན་པོ་མ་སླེབས་ན་སྲོག་ལ་
རྒོལ་བས་གཙོ་བརྒྱད་སོགས་བསིལ་སྨན་བཏུད་ནས་བཏང་བ་སྨན་གྱི་ཆུ་གཞི་རྩལ་སྤྲུགས་བྱེད་པ་གསུངས་ཀྱང་།
ནད་འདི་ལ་དེང་སང་དུས་དབང་གིས་གཉན་དང་མ་འདྲེས་པའི་ཚ་རྐྱང་ཆེར་མི་འབྱུང་། ག་བུར་དང་གཏར་ཁ་
གཏན་ནས་འགྲོ་མི་ཕོད་པས་འོག་གཉན་རིམས་སྐབས་ལྟར་བཅོས། ཞེས་དང་། རྒྱས་ཚད་སྤྱི་ལ་སྨན་ཐང་ཆེན་
བདུན་པ་དང་། གཉན་ཁ་མེད་ན་ག་པུར་བདུན་པ། གི་ཝ ང་བརྒྱད་པ། ཅུ་གང་བརྒྱད་པ། དྲི་མེད་ཟླ་བའི་ཆུ་རྒྱུན།
ག་བུར་ཉེར་ལྔ་སོགས་ཀྱང་འཕྲོད་པས་སྐབས་བསྟུན་སྦྱར་ཤེས་པར་བྱའོ། །
གཉིས་པ། སྟོངས་ཚད།
སྟོངས་པའི་ཚད་པ་ཞེས་པ་ཚ་བ་བྲི་ཞིང་སླར་རླུང་གིས་སྦྱར་བ་ལ་ངོ་བོའི་ཆ་ནས་སྟོངས་པ་དང་། རྟགས་ཀྱི་
153



ཆ་ནས་ཚ་བར་སྟོན་པས་ན་སྟོངས་པའི་ཚད་པ་ཞེས་སུ་བཤད་ལ་འདིར་རྒྱུ་རྐྱེན་དང་། ངོ་བོ། དབྱེ་བ། རྟགས།
བཅོས་ཏེ་རྣམ་པ་དྲུག་གི་སྒོ་ནས་བཤད་དོ། །
གཅིག སྟོངས་ཚད་ཀྱི་རྒྱུ་རྐྱེན།
རྒྱུ་ནི་རླུང་ཡིན་ལ་རྐྱེན་རང་བཞིན་རྐྱེན་དང་གནས་ཀྱིས་སྟོངས་པའི་ཚུལ་མང་ཡང་ངོ་བོ་ནི་གཙོ་ཆེར་བསིལ་
གཏར་རྔུལ་དབྱུང་ཟས་སྐོམ་ཡེན་ལ་གཏད་པ་སོགས་ཀྱིས་ཚད་པའི་གཉའ་ཆག་ནས་སླར་རླུང་སྐྱེས་ཏེ་ཚད་པའི་
གཞུག་འབུད་པར་བྱེད་ཅིང་། ཚ་བ་དེ་སྲོག་རྩར་བབས་ན་གནས་ཀྱི་དབང་གིས་ཚ་བ་དེ་རླུང་གིས་འབུད་པར་བྱེད་
དོ། །
གཉིས། སྟོངས་ཚད་ཀྱི་ངོ་བོ།
རླུང་དང་ཚ་བ་འཐབ་པའི་ནད་ཡིན་ཞིང་རླུང་གིས་ཚ་བ་དེ་བས་ཀྱིན་ཚད་པའི་རྟགས་འཕེལ་བར་འགྱུར་
རོ། །དེ་ལ་ཡང་རླུང་ཉིད་ངོ་བོ་གྲང་བ་ཡིན་པས་ཚད་རྟགས་ཡོད་པ་འགལ་ཞེ་ན་མི་འགལ་ཏེ། མགར་གྱི་སོ་མལ་དུ་
སྦུད་པ་མེའི་གྲོགས་སུ་འགྱུར་བ་ལྟར། རླུང་ཉིད་ངོ་བོ་གྲང་ཡང་ཚད་ གཞུག་འབུད་པས་འབུད་བྱེད་ཀྱི་རླུང་དེ་མ་
བཅད་ན་ཚ་བ་ཆེས་ཆེར་འཕེལ་བའི་རྐྱེན་བྱེད་པས་ན་སྟོངས་ཞེས་བཤད་དོ། །
གསུམ། སྟོངས་ཚད་ཀྱི་དབྱེ་བ།
སྟོངས་ཚད་སྤྱི་ལ་དབྱེ་ན། ཚ་བ་སྟོངས་པ་དང་། རྩ་སྟོངས་པ། རླུང་སྟོངས་པ་དང་རྣམ་པ་གསུམ་གྱི་སྒོ་ནས་
བསྟན་པའོ། །སྟོངས་ཚད་བྱེ་བྲག་གི་དབྱེ་བ། སྟོངས་ཚད་དེ་བྱེ་བྲག་ཏུ་ཕྱེ་ན་རིམས་སྟོངས་པ་དང་། ཁྲིག་སྟོངས་
པ། མཁྲིས་པ་སྟོངས་པ། བད་ཀན་སྟོངས་པ། ཆུ་སེར་སྟོངས་པ། གློ་སྙིང་སྟོང་པ་དང་རྣམ་པ་དྲུག་གི་བསྟན་ནོ། །
བཞི། སྟོངས་ཚད་ཀྱི་ནད་རྟགས།
སྤྱི་རྟགས། སྟོངས་ཚད་ཀྱི་ནད་རྟགས་རྣམས་མདོར་བསྡུས་ན་དེ་ནི་ཚ་བའི་ནད་གཉའ་ཆོགས་ནས་ཚད་
གཞུག་རླུང་གིས་འབུད་པ་ཡིན་ཏེ། དེའི་རྟགས་སུ་དྲི་ཆུའི་མདོག་དམར་ཞིང་དྭངས་ལ་ལྷ་བ་ཆེ་བ་དང༌། རྩ་རྒྱུད་
སྟོངས་ལ་རྒྱུག་པ། དབུགས་སྣ་ཐུང་ཞིང་རྔམ་པ་རྒོད། ལུས་ཀྱི་ཕྱི་ལ་ཚ་བ་ཆེ་ཞིང་མིག་སྤྲིན་དམར་ལ་རྣ་བ་འུར། ལྕེ་
154



དམར་ཞིང་སྐམ་ལ་རྩུབ་པ། གཟེར་འཕོ་ཞིང་སྐོམ་དད་ཆེ་བ་དང་མིག་རྩ་གྲུང་། སྣ་བུག་ཧར་ལ་ཉིན་མཚན་གང་ལ་
ཡང་གཉིད་ཆུང་ཞིང་སྐབས་རེར་དངངས་པ། ལུས་ཀྱི་བ་སྤུ་ལངས་ཤིང་རླུང་གསང་རྣམས་མནན་ན་ན་ལ་གཏམ་
འཆལ་དང་གཡལ་སྟོང་མང་། ཤེས་པ་འཕྱོ་ཞིང་མིག་དཔངས་མཐོ་བ་སོགས་བྱུང་ན་སྟོངས་ཚད་མི་འགྱུར་བའི་
རྟགས་ཡིན་ནོ། །དེ་ལ་བསིལ་སྦྱོར་དང་སྟོད་སྨད་གང་རུང་དུ་གཏར་ན་སྲོག་ཉེན་ཆེ་བས་གོང་གསལ་རྟགས་ལ་ཐེ་
ཚོམ་བྱུང་ན་རླུང་བདུག་དང་མཐིལ་བཞིར་སྣུམ་བྱུག་བྱ་ཞིང་རླུང་གི་སད་མདའ་བཏང་བས་ལྕེ་རློན་ལ་རྔམ་པ་བདེ་
ཞིང་སྐོམ་དད་ཆུང་བ་དང་གཉིད་ཆེ་བ་སོགས་ཚད་པའི་རྟགས་ནུབ་ན་མཁས་པས་ཚད་པ་སྟོངས་པ་ཡིན་པར་ཐག་
གཅོད་པ་ལས་སོམ་ཉི་མི་བྱ་བ་དང་། སྲོག་རྩར་ཚ་བ་བབས་པའི་རྩ་སྟོངས་ཀྱི་རྟགས་སུ་རྩ་ཆུ་སོགས་གོང་བཤད་སྟེང་
མིག་གནམ་དུ་བལྟ་བ་དང་། ཕུས་ཡང་དུ་འདེབས་ཤིང་ཤེས་པ་འཁྲུལ་བ་དང་གོས་ཀྱི་རྡུལ་སེལ། ཤེས་པ་ཡང་ཞིང་
འབྲོས་ཚུལ་སྟོན། ལུས་འདར་ལ་དྲུང་གི་མི་ལ་འཛིན། སོ་འཐབ་པ་དང་འཆའ་བ། སྣང་བ་ལོག་པར་མཐོང་བ་
སོགས་ནི་སྙིང་སྲོག་གི་གནས་སུ་རླུང་ཁྲག་འཐབ་པ་ཡིན་ཏེ། རྟགས་དེརྣམས་དང་ལྡན་ན་མི་འཚོ་བའི་ཁ་དམར་
གདགས་དགོས། ཚད་གཞུག་རླུང་དུ་ལོག་པའི་རླུང་སྟོངས་ཀྱི་རྟགས་སུ་གོང་བཤད་སྤྱི་རྟགས་སྟེང་གཡལ་མང་ལ་
སྟོང་སྐྱུགས་བྱེད་པ་དང་། རྐང་ལག་རྙིང་འདོད་བྱེད་པ། མིག་དཔངས་མཐོ་ལ་སྐྲ་འདབ་འདར། འཆལ་འཆོལ་སྨྲ་བ་
དང་རྩ་ཆུར་ཚ་བ་མེད་པ་དེ་ཧ་ཅང་གི་ཐལ་ན་སྨྱོ་བའང་སྲིད་དོ། །
སྟོངས་ཚད་བྱེ་བྲག་གི་རྟགས། བྱེ་བྲག་ཏུ་གོང་བཤད་ཚད་གཞུག་གི་རྟགས་སྟེང་རིམས་ཀྱིས་སྟོངས་པ་ནི་
རྐང་ལག་རེངས་ཤིང་ན་བ་དང་། ཁ་ཟས་ཇི་སྙེད་འདོད་ཅིང་ཉིན་མཚན་གང་ལའང་གཉིད་མེད་ཅིང་སྐྲ་འདབ་
འདར་བ་དང་། གདོང་མདོག་སྐུ་སེང་བ་འོང་། ཁྲག་གིས་སྟོངས་ན་ཁ་སླ་ཞིང་གཉིད་ཆེ་ལ་དང་ག་འགགས། མཁྲིས་
པའི་སྟོངས་ན་གཉིད་མེད་ཅིང་ཁ་སླ་ལ་མིག་དང་ལྕེ་མདོག་སེར། བད་ཀན་གྱིས་སྟོངས་ན་རྡུལ་ཆེ་ལ་གཉིད་དུས་ཟ་
ཟི་མང་། ཆུ་སེར་གྱིས་སྟོངས་ན་མིག་གིས་ཟ་ཟི་མང་དུ་མཐོང་ཞིང་། གཉིད་མེད་པ་དང་ཤེས་པ་འཁྲུལ་ཞིང་སྨྱོ་ཚུལ་
སྟོན། གློ་བ་དང་སྙིང་གིས་སྟོངས་ན་གཉིད་དང་ཟུག་གཟེར་ཆུང་། ལུས་རེངས་ཤིང་སོ་འཐབ་པ་དང་གཉིད་དུས་བླ་
འཆོལ་སྨྲ་བ་སོགས་འབྱུང་བ་ཡིན་ནོ། །
ལྔ། སྟོངས་ཚད་ཀྱི་བཅོས་ཐབས།
སྟོངས་ཚད་སྤྱིའི་བཅོས་ཐབས། འདི་ལ་ཚ་བ་རྩ་རླུང་བཅས་སྟོངས་པ་གསུམ་གྱི་བཅོས་ཚུལ་ཅུང་མི་འདྲ་
རུང་གཙོ་བོ་གཉེན་པོ་སྨན་དཔྱད་ཟས་སྤྱོད་རྣམ་པ་བཞིའི་སྒོ་ནས་ཚ་བ་སྟོངས་པ་ལ།
155



1. ལུག་ཐོང་ཚེར་གྱི་གཞུག་ཆུང་རུས་པ་ལྔ་ཚང་དུ་སུམ་གཉིས་ཙམ་བསྡུས་ཁུར་ག་བུར་དང་ཅུ་གང་ཀ་ར་
རྣམས་བཏབ་ལ་གཏོང་བ་དང་། སྨན་ཞུ་ཚོད་དུ་རྡུལ་འདོན་ལ་རླུང་གི་སད་མདའ་སྲེ་ལོང་སོག་ཡུ་སོགས་གཏོང་།
བིག་པན་ལྔ་པ་དགོང་དང་ཐོ་རེངས་རླུང་དུས་སུ་རུས་ཁུས་ཕུལ་བས་རླུང་དང་ཚད་པ་དུས་གཅིག་ཏུ་འཇོམས་པ་
དང༌། གཉན་ཚད་ཀྱི་རྟགས་ཡོད་ན་ཨ་གར་སོ་ལྔ་བཏང་ན་འཕྲོད་ཅིང་། ཁྱད་པར་སྟོངས་ཚད་སྤྱི་ལ་གོ་སྙོད་བཅུ་
གཅིག་ཆང་གིས་བཏང་བས་སྟོངས་ཚད་མ་ལུས་པ་འཇོམས།
2. དཔྱད་དུ་ཚིགས་པ་དྲུག་བདུན་དང་། དཀར་ནག་མཚམས། ཨན་སྟོང་སོགས་གང་འོས་སྟེང་མེ་བཙའ་
གདབ། གཟེར་གང་བྱུང་སར་འབའ་ཆ་དང་། རུས་རྙིང་། འབྲུ་མར། རྩི་མར་བཅས་ལས་བཟོས་པའི་འོལ་སྐོམ་
མམ་ཕྱེ་མར་དང་། འཁར་གོང་སྲིན་ཅན་ལ་ཆང་བྲན་པ་མེར་བསྲོས་པས་བདུག མར་གསར་གྱིས་བསྐུ་མཉེ་བྱ་བ་
སྐབས་དང་སྦྱར་རོ། །
3. ཁ་ཟས་སུ་ནང་ནུབ་ལུག་ཤ་གསར་པ་དང་། ཉིན་དགུང་རི་དྭགས་ཀྱི་ཤ་གསར་གཏོང་། སྐོམ་དུ་སླེ་ཏྲེས་
དང་བུ་རམ་རྙིང་པ་བསྡུས་པའམ་ཆང་གསར་འཇམ་དང་། འོ་མ་བསྐོལ་གྲངས་སུ་བུར་དཀར་བཏབ་པ་ནད་ཉམས་
དང་སྦྱར་ལ་བསྟེན་དགོས་པ་ཡིན་ནོ། །
4. སྤྱོད་ལམ་དུ་རླུང་བསེར་བུ་དང་། མང་དུ་སྨྲབ། མི་སྙན་པའི་གཏམ། དྲག་ཤུལ་གྱི་ལས་དང་འདུ་འཛི་
སོགས་སྤང་ལ། ནེའུ་གསིང་དང་། ས་ཕྱོགས་གཙང་བ། ལུས་ངག་ཡིད་གསུམ་ཞི་ཞིང་དལ་བར་ཡིད་དུ་འོང་བའི་
གྲོགས་བསྟེན་ལ་དྲོ་བའི་གནས་སུ་སྡོད་དགོས་པ་ཡིན་ནོ། །རྩ་སྟོངས་ཚ་བ་ལ་སྤྱི་གཙུག་དང་། ཚིགས་པ་དྲུག་པ།
རྐང་ལག་གི་མཐིལ་བཞི། མཐེབ་ཆེན་མདུན་ནེའུ་ལེ་མེས་བསྲོ་བ་དང་། ཨ་གར་བཞི་པ་བུར་དཀར་དང་སྦྱར་བ་རུས་
ཁུས་དབུལ། དེས་ཀྱང་མ་ཐུབ་ན་སྡུད་སྒོ་སོགས་རླུང་གསང་རྣམས་སྤྲོ་མེས་བསྲེགས་པས་འཕྲེང་བསྡམ་ཞིང་འབྲོས་
པའི་སྒོ་འགེགས། ག་བུར་དྲུག་པ་དགུང་གཉིས་བཏང་ལ། སྦྱང་སྐམ་དང་རུས་རྙིང་ཆང་དུ་བཙོས་པས། ལུས་ཀུན་
དྲིལ་ལ་རྡུལ་མང་དུ་གདོན་ཅིང་། ཟས་སྤྱོད་ཀྱང་གོང་བཞིན་སྤང་བླང་བྱ་དགོས་སོ། །རླུང་སྟོངས་པའི་ཚ་བ་རླུང་དུ་
ལྡོག་པར་འགྱུར་བ་ལ་གོང་གསལ་རླུང་ནད་སྐབས་ཀྱི་འདོན་བཞིའི་སྦྱོར་བ་གང་རུང་ནང་ནུབ་བཏང་རྗེས་མ་ནོན་
ན་ཤ་མར་རྙིང་པ་སྤེལ་མར་གཏོང་བ་དང་། རླུང་གསང་རྣམས་སུ་བསྐུ་མཉེ་བྱ་ཞིང་དྲོད་དུགས་བྱ། ཤིང་ཀུན་ལྔ་པ་
སླེ་ཏྲེས་དང་བུ་རམ་བཅས་རུས་ཁུས་དབུལ་བ་དང༌། རླུང་གསང་རྣམས་མེས་མནན་ཞིང་། མི་སྙན་པའི་གཏམ་
སྤང་ལ་མུན་ཁུང་སོགས་ཁ་ཁུ་སིམ་པའི་གནས་སུ་སྡོད་དགོས་པ་བཅས་སོ། །
སྟོངས་ཚད་བྱེ་བྲག་ཏུ་བཅོས་པ།
1. རིམས་སྟོངས་པ་ལ་སྟོད་སྨད་གང་ལ་ཡང་གཏར་ཁ་སྤང་ཞིང་། ལུག་ཤ་དང་ཆང་འཇམ་པོ་གཏོང་ལ་མར་
156



གསར་གྱིས་བསྐུ་མཉེ་བྱ་ཞིང་གཉིད་ལོག་པ་བཅས་ཀྱིས་བཅོས་པ་དང་། བིག་པན་བཅུ་གཉིས་པ་སླེ་ཏྲེས་དང་ཀ་ར་
རུས་ཁུ་བཅས་ཀྱིས་གཏོང་ལ་རླུང་གསང་རྣམས་མེས་བསྲེག །
2. ཁྲག་གིས་སྟོངས་པ་ལ་ཤ་ཆང་དང་ཉིན་གཉིད་མེ་བཙའ་བཅས་སྤང་ལ་ཏིག་ཏ་ལྔ་པ་འབྲས་གསུམ་ཐང་
གིས་དབུལ།
3. མཁྲིས་པས་སྟོངས་པ་ལ་གོང་བཤད་ཤ་ཆང་སོགས་སྤང་ལ་མར་གསར་གྱིས་བསྐུ་མཉེ་བྱ་ཞིང་ཏིག་ཏ་
བརྒྱུད་པའི་གདུས་ཐང་དྲོད་འཇམ་གཏོང་ཞིང་།
4. བད་ཀན་གྱིས་སྟོངས་པ་ལ་ཨུཏྤལ་བཅུ་པ་བུར་དཀར་དང་སྦྱར་བ་ཆུ་བསྐོལ་གྱིས་དབུལ་ལ་མར་དང་
གཏར་ཁ་སྤང་། ཤ་གསར་བཏང་ལ་བསྐུ་མཉེ་བྱ། །
5. ཆུ་སེར་གྱིས་སྟོངས་པ་ལ་སྤོས་དཀར་བརྒྱད་པ་བཏང་ལ་མར་ནག་སྤང༌། ཤ་ཆང་རྙིང་པ་གཏོང་ལ་གཉིད་
མི་བསྲུང་། འབྲས་གསུམ་སྨན་མར་བཏང་ལ་ཚིགས་པ་དྲུག་བདུན། བཅུ་གསུམ། བཅོ་བརྒྱད་མེ་ཡིས་བསྲོ་དགོས།
6. གློ་སྟོངས་ལ་བསིལ་གསུམ་བརྒྱད་སྦྱོར་བཏང་བས་མ་ཕན་ན་ཚིགས་པ་བཞི་ལྔ་མེས་བསྲེག ཐང་དང་
གཏར་གའི་རིགས་སྤང་ལ། ཤ་གསར་ཆང་འཇམ་གཏོང་བ་དང་མར་གསར་གྱིས་བསྐུ་མཉེ་བྱ།
7. སྙིང་སྟོངས་ན་རུ་རྟ་བདུན་པ་བཏང་བས་མ་ཐུབ་ན་དེ་སྟེང་ཤིང་ཀུན་བསྣན་ལ། དྲུག་བདུན་དང་དཀར་
ནག་མཚམས་སུ་མེས་བསྲེག རུས་བཅུད་སུམ་ཐང་བཏང་ལ་བསྐུ་མཉེ་བྱ། ཤ་གསར་ཆང་འཇམ་གཏོང་བ་སོགས་
སྤྱི་བཅོས་གསུམ་དེ་རྣམས་གང་བབས་སུ་མདེ་ཁ་བསྒྱུར་དགོས་པའང་ཤེས་དགོས་སོ།
ཀོང་སྤྲུལ་ཟིན་ཏིག་ལས། སྟོང་ཚད་ནི། གོང་གི་རི་ཐང་མཚམས་སུ་བཤད་པའི་རྟགས་རྣམས་འབྱུང་། ཁྱད་
པར་བསིལ་སྨན་གྱིས་ཚད་རྟགས་ཆེར་སོང་ན་ངེས་པ་ཡིན་པས། སྤྲིན་ཟླ། ཨ་གར་རིགས་རྣམས་འཕྲོད། སྟོང་ཚད་
སྲོག་རྩར་ཤོར་ན་སེམས་འཕྱོ། ཅལ་ཅོལ་སྨྲ་ ཚབས་ཆེ་ན་རིག་པ་མ་ཟིན་སྨྱོ་བའང་འབྱུང་བས། རྒྱུད་ཀྱི་སྲོག་འཛིན་
བརྒྱད་པ། ངར་ཕུག་སྲོག་འཛིན་བཅུ་གཅིག སྲོག་རླུང་འཇོམས་རྡོར་སོཊ་མྱོས་ཁུས་འཕུལ། ཀོ་བྱིའི་རིགས་ཀྱང་
འཕྲོད། ཚིགས་པ་དང་པོ་དང་དྲུག་བདུན་མེས་མནན། འདི་ནི་རི་ཐང་ཕྱེ་ཚོད་མ་ཟིན་པ་དང་། རིམས་དང་འབྲེལ་
བའི་ཚ་བ་ཕལ་ཆེར་ལ་འབྱུང་བས་ཟས་གསར་བཅུད་ཀྱིས་རླུང་སྣ་ལེན་པ་ཟབ། ཞེས་སོ། །
157



བརྡ་འགྲོལ།
༡ རྒྱས་ཚད། – བད་རླུང་གཉིས་སྡོང་ཟླ་དང་བྲལ་ཏེ་ཚ་བ་རང་གི་ངོ་བོ་ཤུགས་རྫོགས་ནས་ཚ་རྣོ་སོགས་ཀྱི་སྟོབས་
ཆེས་ཆེར་རྒྱས་ཏེ་ལུས་ཟུངས་རྣམས་འདྲུལ་བའམ་མེ་ཤིང་སྐམ་དང་འཕྲད་བཞིན་ལུས་ཟུངས་བསྲེག་
པར་བྱེད་པས་ན་རྒྱུས་ཚད་ཞེས་བྱའོ། །
༢ མ་མོ། — སྣང་སྲིད་ཐམས་ཅད་རང་ཉིད་ཀྱིས་བསྐྱེད་པར་འདོད་པའི་མོ་རྒྱུད་སྤྱིའི་མིང་ངོ༌། །
༣ མཁའ་འགྲོ ། – རྫུ་འཕྲུལ་གྱིས་ནམ་མཁའ་ལ་འགྲོ་བའི་འབྱུང་པོ་མོ་རིགས་ལ་གོ །
༤ དབྱེ་ཐང་། - ནད་ཟུངས་དང་ལྡན་ཚད་སོགས་ཀྱི་ཚ་བ་དང་བསྡོངས་ཟླའི་གྲོགས་གཉིས་སོ་སོར་དབྱེ་བ་
འབྱེད་པའི་ནུས་པ་དང་ལྡན་པའི་ཐང་གི་མིང་། །
༥ གོས་ཀྱི་རྡུལ་སེལ། - རང་གི་གོས་རྡེབ་སྤྲུགས་བྱས་ཏེ་རྡུལ་གོས་ཡོད་པ་རྣམས་གཙང་མ་བྱེད་ཚུལ་སྟོན་པ་ལ་
གོ །
༦ཇུལ་དབྱུང་། – ལུས་ལ་གོས་དྲོ་བས་བྱིབས་ཏེ་དྲོད་ཁམས་ཀྱི་སྙིགས་མ་རྡུལ་ནག་སྤུའི་བུ་ག་ནས་ཕྱིར་འདོན་
པར་བྱེད་པའི་ཐབས་ཤིག་དང་དེ་ཡི་བྱ་བ་དངོས་གཉིས་ཀྱི་མིང་། ། །
༧ འབའ་ཆ། – ཡུངས་དཀར་ནག་དང་ཏིལ་སོགས་ལས་མར་ཁུ་བཏོན་རྗེས་ཀྱི་སྙིགས་མའི་མིང་ངོ༌། །
༨ སྟོངས་ཚད། – སྟོངས་ཞེས་པ་ནི་བྱེད་མེད་ལས་ཚིག་སྟེ་ཟད་པའམ་མེད་པར་གྱུར་པའི་དོན་ཏེ། ཚ་བ་མེད་
པའམ་ཟད་པའི་ཤུལ་དུ་རླུང་སླེབས་ནས་ཚ་རོ་འབུད་པར་བྱེད་པའི་ནད་ཞིག་སྟེ་རྩ་ཆུ་སོགས་ཕྱི་རོལ་དུ་
ཚད་རྟགས་སྟོན་ཀྱང་ངོ་བོ་རླུང་གིས་ཚ་བ་བུས་པའི་ཚད་པའི་མིང་ངོ་། །
༩ ཆུ་བཞི། – ཟས་སྤྱོད་སྨན་དཔྱད་བཞི་པོ་བསིལ་གྱི་ཡོན་ཏན་ལྡན་པ་ལས་ཐ་སྙད་བྱས་པའི་ཆུ་བཞི་སྟེ། ག་པུར་
སྦྱོར་བ་སྨན་གྱི་ཆུ་དང་། རྩེ་ཆུང་གཏར་བ་དཔྱད་ཀྱི་ཆུ། བཅུད་མེད་ཁ་ཟས་ཡེན་ལ་གཏད་པ་ཟས་ཀྱི་ཆུ་
བསིལ་སར་སྡོད་པ་སྤྱོད་ལམ་གྱི་ཆུ་བཅས་སོ། །
༡༠ བསིལ་གསུམ་བརྒྱད་སྦྱོར། —བསིལ་གསུམ་རྒུན་འབྲུམ་ཤིང་མངར་གླ་སྒང་དང་། སྤང་རྒྱན་སྲོ་ལོ་དཀར་པོ་
ཀ་ར་སྦྱར། ལུད་པ་སྐད་འགག་གྱེ་བའི་ཚ་བ་སེལ་ཞེས་པའོ། །
158



བསམ་གཞིག
༡ རྒྱས་ཚད་དུས་ལས་འདའ་མི་རུང་བར་ཆུ་བཞིས་ཐོག་བབས་སུ་བཅོས་དགོས་དོན་ཅི་ཡིན།
༢ རྒྱུས་ཚད་ལ་སྨན་བཅོས་བྱས་ནས་ལོགས་པའི་རྟགས་གང་དང་གང་བསྟན་ཡོན་དམ།
༣ སྟོང་ཚད་བཅོས་ཚུལ་གསུམ་པོའི་དཔེ་སྦྱར་བ་དེས་དོན་གྱི་གོ་བ་ལེན་པར་རིན་ཐང་ཅི་ཙམ་ཡོད། དཔེ་
དོན་སྦྱར་ཚུལ་ཇི་ལྟར་ཡིན་ནམ། །
159



སློབ་ཚན་བཅོ་ལྔ་པ། གབ་ཚད་དང་རྙིངས་ཚད་གསོ་བ།
དང་པོ། གབ་ཚད།
གབ་ཚད་ཅེས་པ་ནི་ཕྱི་གྲང་བ་ལྟར་སྣང་ཡང་ནང་དུ་ཚ་བ་གྲང་བའི་འོག་ཏུ་མི་མངོན་པའི་ཚུལ་གྱིས་གནས་
པས་ན་གབ་ཚད་ཅེས་བྱ་ལ། འདིར་རྒྱུ་རྐྱེན་དང་། ངོ་བོ། དབྱེ་བ། རྟགས། བཅོས་ཐབས་ཏེ་རྣམ་པ་དྲུག་གི་སྒོ་ནས་
བཤད་པར་བྱའོ། །
གཅིག གབ་ཚད་ཀྱི་རྒྱུ་རྐྱེན། །
གབ་ཚད་ཀྱི་རྒྱུ་ནི་རྣམ་པར་མ་གྱུར་པའི་བད་ཀན་དང་རླུང་ཡིན་ལ། རྐྱེན་ནི་ཚ་བ་དེ་ཉིད་ཡུལ་དུས་རང་
བཞིན་ན་ཚོད་སོགས་བད་རླུང་གི་རྐྱེན་དང་འཕྲད་པ་དང་། ཕོ་བ་དང་། མཁལ་མ། སྙིང་སོགས་བད་རླུང་གི་གནས་
སུ་ཚ་བ་ཞུགས་པ་དང་། ཡང་ན་བད་རླུང་ཤས་ཆེ་བའི་ཚ་བ་དེ་ཉིད་མ་སྨིན་པར་གཉེན་པོས་བཅོས་སྔས་པ་དང༌།
བད་ཀན་གྱི་རི་ཐང་མཚམས་སུ་བཅུད་བསྟེན་སྔས་པ་སོགས་ནི་གབ་ཚད་ཀྱི་རྐྱེན་ཡིན་ནོ། །
གཉིས། གབ་ཚད་ཀྱི་ངོ་བོ།
གབ་ཚད་ཀྱི་ངོ་བོ་ནི་ནང་གི་མེ་ཕྱི་ནས་ཐལ་བ་གྲང་མོས་སྦས་པ་ལྟར་ནང་གི་ཚ་བ་མེ་ལྟ་བུ་དེ་བད་རླུང་
གཉིས་ཀྱིས་མགོ་བྱིབས་ནས་བག་ལ་ཉལ་བའི་ཚུལ་དུ་གནས་ཤིང་ངོ་བོ་ཚ་བ་ཡིན་ཡང་ཕྱིའི་ལྟར་སྣང་ལ་བད་རླུང་
གི་རྟགས་སྟོན་པའོ། །
གསུམ། གབ་ཚད་ཀྱི་དབྱེ་བ།
གབ་ཚད་ལ་སྤྱིར་ཚ་སྟོབས་ཅན་དང་གྲོང་སྟོབས་ཅན་གཉིས་སོ། །
160



བཞི། གབ་ཚད་ཀྱི་ནད་རྟགས།
གབ་ཚད་ཀྱི་ནད་རྟགས་དེ་ལ་སྤྱི་དང་བྱེ་བྲག་གི་རྟགས་གཉིས་ཡོད་པ་ལས།
སྤྱིའི་ནད་རྟགས་ལའང་ཚ་བ་སྟོབས་ཅན་དང་། གྲང་བ་སྟོབས་ཅན་གྱི་རྟགས་གཉིས་ཡོད། གབ་ཚད་ཚ་བ་
སྟོབས་ཅན་ནི་འཕར་རྩའི་དཔངས་དམའ་ལ་གྲིམས་པར་འཕར་ཞིང་། ཁྱད་པར་འཕར་རྩ་དེ་གཏིང་མཁྲང་ཞིང་
གྲིམས་པའི་ཆའདུག་ན་ངེས། དྲི་ཆུ་མདོག་དམར་ལོ་ལྡོག་དཀའ་ཞིང་། ཁྱད་པར་རླངས་པ་སངས་བུལ་ཞིང་ཀུ་ཡ་
ཚུའི་དཀྱིལ་དུ་ལིང་གིས་འོང་ན་ངེས། ཕྱི་ཡུལ་ནི་ལུས་དང་ཤེས་པ་ལྕི་ཞིང་གདོང་ལ་སྣུམ་བག་ཆགས་པ། གཉིད་
ལོག་པའི་རྗེས་སུ་ཁ་ལྕེ་གྱོང་ལ་ཁའི་ནང་དུ་རོ་ཁ་བ་བྲོ་བ། ཟས་ལ་དང་ག་མེད་ཅིང་སྐབས་སུ་ལུས་ལ་རྡུལ་ཕྲན་
འབྱུང་བ། ལུས་དང་མགོ་ལྕི་ཞིང་མིག་དམར་ལ་སྣ་ནས་ཁྲག་འཛག་པ། མཚན་མོ་གཉིད་ཆུང་ལ་ཉིན་པར་གཉིད་ཆེ་
བ། མེ་དང་ཉི་མས་དྲོས་ན་ཁམས་ལྷག་པར་ཇེ་ལྕིར་འགྲོ་ཞིང་། གྱེན་དུ་ཕྱིན་ཚེ་ངལ་དུབ་འབྱུང་བ། ཟས་སྤྱོད་དང་
སྨན་སོགས་བསིལ་དྲོད་ཆེ་དྲགས་ན་གནོད་པ་འབྱུང་། གབ་ཚད་གྲང་སྟོབས་ཅན་ནི། འཕར་རྩ་གཏིང་དུ་བྱིང་ཞིང་
ལྷོད་པར་འཕར་བ། གདོང་གི་མདོག་སྐྱ་ལ་ལུས་པོ་གྱོང་བ། དང་ག་མི་བདེ་ཞིང་སྣ་ཆུ་འཛག་པ། དྲན་པ་མི་གསལ་
ཞིང་ཟས་དང་སྤྱོད་ལམ་དྲོ་བ་བསྟེན་ན་འཕྲོད་པ་ཡིན་ནོ། །
གབ་ཚད་བྱེ་བྲག་གི་རྟགས། བཤད་མ་ཐག་པའི་སྤྱི་རྟགས་དེ་རྣམས་ཀྱི་སྟེང་དུ་རྐང་ལག་གི་སེན་མོའི་
མདོག་དཀར་བ། ནུབ་མོ་གཉིད་ཡེར་བ། ཉིན་པར་ཤིང་གྲིབ་སོགས་བསིལ་སར་སྙེག་པ། བྲང་རྒྱབ་དང་གདོང་ལ་
སྲིན་ཐོར་རམ་ཤ་བཀྲ་སོགས་རྒྱུན་མི་ཆད་པ་འབྱུང་བ། ཆང་འཐུང་རྗེས་དྲན་པ་མི་གསལ་ཞིང་ཤེས་པ་གཞན་དུ་
འགྱུར་བ་སོགས་ཀྱི་ནད་རྟགས་ཡོད་ན་ཚ་བ་དེ་ཉིད་སྙིང་ལ་གབ་པའི་རྟགས་ཡིན། ཟས་སྤྱོད་སོགས་ཚ་གྲང་གཉིས་
ཀས་གནོད་ཅིང་། ལྷག་པར་དྲོད་དྲགས་ན་ཕུར་པ་བཙུགས་པ་ལྟར་ན་བ། ཤ་གསར་མི་འཕྲོད་ཅིང་ཟས་སྐོམ་
སོགས་དྲོད་འཇམ་གྱི་རིགས་ཕན་སྙམ་བྱེད་ན་ཚ་བ་དེ་ཉིད་ཕོ་བར་གབ་པའི་རྟགས་ཡིན། དྲི་ཆུ་ཐོག་མར་ཁྲག་དང་
དེ་ནས་རྣག་ཏུ་འབྱུང་བ། ཆང་འཐུང་བ་དང་འགྲོ་འདུག་དྲགས་ན་རྐང་པ་ལྕི་ཞིང་། མཁལ་རྩ་ཡོད་སར་གཟེར་བ་
སོགས་ཀྱི་ནད་རྟགས་ཡོད་ན་ཚ་བ་དེ་ཉིད་མཁལ་མར་གབ་པའི་རྟགས་ཡིན་ལ། རྩ་ཆུ་དང་ཕྱི་ཡུལ་གྱི་ནད་རྟགས་དེ་
རྣམས་ཀྱིས་ནད་ལ་ངེས་པ་མ་རྙེད་ན་སྨན་གྱི་སྒོ་ནས་མགོ་ཕུར་བཤུ་བ་ནི། གབ་ཚད་སྤྱི་ལ་ཅུ་གང་བདེ་བྱེད་ཆེན་མོ་
དང་། བད་རླུང་ཤས་ཆེ་ན་སེ་འབྲུ་བཞི་པ། བད་རླུང་ཤས་ཆུང་བ་ལ་ཅུ་གང་བདུན་པ་ཆུ་སྐོལ་ཚ་མོས་དབུལ་བ་
ཐེངས་འགའ་བཏང་བས་གཏིང་ཚད་ལ་ཐོག་ནས་གནོད་ཉམས་བྱེད་པའི་དུས་ལ་གཉེན་པོ་སྦྱར་བར་བྱ། །
161



ལྔ། གབ་ཚད་ཀྱི་བཅོས་ཐབས།
གབ་ཚད་སྤྱིའི་བཅོས་ཐབས་ལ། གཉེན་པོ་སྨན་དཔྱད་ཟས་སྤྱོད་བཞི་ཡོད་པ་ལས། དང་པོ་ཚ་བ་ཁོང་ནས་
གསོད་ཅིང་ཕྱི་ལ་འཕུལ་བ་དང་། ཁྲག་ངན་འབྱེད་པ་ལ་འབྲས་གསུམ་གཙོ་བོར་གྱུར་པའི་ཐང་བཏང་། དེརྗེས་གབ་
ཚད་སྤྱི་དང་། ཁྱད་པར་ཚ་སྟོབས་ཅན་ལ་ཙན་དན་བཅུ་གསུམ་པ་དང་། མན་ངག་བསིལ་སྦྱོར་གང་འོས་བཏང་
བས་ཚ་བ་ཁོང་དུ་གསོ་ཞིང་ཕྱི་ལ་འཕུལ་བར་བྱེད། ལུས་ཟུངས་བཟང་ཞིང་གབ་ཚད་ཡུན་ཐུང་བའི་རྟགས་ཡོད་ན་
སྨན་སེར་ཆེན་མོ་བསྟེན་པར་བྱའོ། གབ་ཚད་ཟས་ཀྱི་སྒོ་ནས་བཅོས་པ་ནི། འབྲས་དང་བ་ལང་གི་ཤ་གསར་པ། ཆག་
ཚེ། མར་གསར་པ། ཞོ་སོགས་ནད་དང་ལུས་ལ་དཔག་སྟེ་བཏང་། གབ་ཚད་སྤྱོད་ལམ་གྱི་སྒོ་ནས་བཅོས་པ་ནི། ནེའུ་
གསེང་སོགས་བསིལ་བའི་གནས་སུ་རྩོལ་བཅག་མི་བྱེད་པར་དལ་བར་འདུག་ཅིང་གཉིད་མི་ལོག དེ་རྗེས་ཕྱི་རུ་ཚད་
པ་སྐྱེས་པ་མངོན་ཚུལ་ཆེར་སོང་ན་སྟོད་སྨད་གང་རྒྱས་ཀྱི་རྩ་གཏར་ལ། ཕྱི་རྒྱུད་དེད་དཔོན་སྟེང་ག་བུར་དང་། ཙན་
དན། གི་ཝཾ་བསྣན་པའི་བཤལ་གྱིས་སྦྱང་། རུས་ལ་བབས་ན་བདུད་རྩིའི་རླངས་ལུམས་བྱ། ཤ་དང་པགས་པར་
བབས་ན་རྔུལ་དབྱུང་བྱ། མཁལ་རྩ་དང་ནང་རྩར་བབས་ན་རྩ་སྦྱོང་བྱས་ལ་ཚ་བ་རང་སར་དབྱུང་། ཐ་མར་ནད་
གཞུག་ལུས་ན་གི་ཝཾ་བཅུ་གཅིག་པའི་ཕྱེ་མ་དང་། ཏིག་ཏའི་སྨན་མར་བསྟེན། ཟས་སྤྱོད་ཀྱིས་ནད་ཕྱིར་མི་ལྡང་ཞིང་
ཚད་པའི་ལྷག་མ་མེད་པའི་རྟགས་ཐོན་ན་ཁ་ཟས་རིམ་གྱིས་གློད། །
གབ་ཚད་བྱེ་བྲག་ཏུ་བཅོས་པ་ལ། 1. ཚ་བ་དེ་ཉིད་སྙིང་ལ་གབ་ན་ཙན་དན་བཅུ་གསུམ་སྟེང་རུ་རྟ་སྤོས་
དཀར་ཨ་རུ་རྣམས་བསྣན་ལ་བཏང་། དཔྱད་དུ་ཚད་པའི་གཉའ་ཆག་པའི་དུས་སུ་དཀར་ནག་མཚམས་དང་།
ཚིགས་པ་དྲུག་པ་དང་བདུན་པ་རྣམས་སུ་མེ་བཙའ་བྱི། ཁ་ཟས་གློད་པ་འཕྱིས་ན་སྙིང་རླུང་འཇུག་པར་གསུངས་
པས་སྔ་ནས་རིམ་གྱིས་གློད། 2. མཁལ་མར་གབ་ན་ཕྱེ་མ་གོང་སྟེང་བྲག་ཞུན་དང་། གླ་རྩི། ཨ་རུ་ར་བསྣན་པ་
བཏང༌། གཟེར་གང་བྱུང་སར་གླ་རིལ་དྲི་ཆུར་བཙོས་པའི་ལུམས་ཀྱིས་བདུག རྗེས་སུ་རྩ་བ་ལྔའི་སྨན་མར་བསྟེན་ལ་
མཁལ་སྟོབས་གསོ། དཔྱད་དུ་ཚིགས་པ་བཅུ་བཞི་པར་མེ་བཙའ་བྱ། 3. ཕོ་བར་གབ་ན་ཕྱེ་མ་གོང་སྟེང་བྲག་ཞུན་
གསེར་གྱི་མེ་ཏོག་བསྣན་པ་བཏང་བའམ་གུར་གུམ་བསྣན་པའི་སེ་འབྲུ་ལྔ་པ་ལྟ་བུ་བཏང་། ཆུ་ཆུང་རྩ་བ་བསྡུས་ཁུར་
དུར་བྱིད་དང་པི་པི་ལིང་གི་ཁ་ཚར་བསྣན་པའི་ཐང་ཁྲུས་བྱ། ཁ་ཟས་བསིལ་དྲོད་སྤེལ་མར་བཏང་། རྗེས་སུ་ཚིགས་
པ་བཅུ་གཉིས་པ་དང་མདུན་གྱི་ཕོ་གསང་རྣམས་སུ་མེ་བཙའ་བྱ། དེ་ལྟར་གབ་པའི་ཚ་བ་རྣམ་གསུམ་གྱི་རྗེས་དྲོད་
ཀྱིས་མ་བཅོས་ན་གྲང་བར་ལྡོག་པར་འགྱུར་བས་གབ་ཚད་ཀྱི་རྗེས་དྲོད་ཀྱིས་བཅོས་པ་གཅེས་པར་བཟུང་དགོས་
162



ཀོང་སྤྲུལ་ཟིན་ཏིག་ལས། གབ་ཚད་ནི། རིམས་གྱིས་བསྐྱེད་པ་སོགས་ཚ་བ་ཕོག་པར་ཟས་སྤྱོད་རྐྱེན་གྱིས་
བད་རླུང་འཕེལ་བའམ། མ་སྨིན་པའི་ཚ་བ་བསིལ་གྱིས་དེད་པ་སོགས་ཀྱིས་གཏིང་དུ་ཚ་བ་གབ་པ་ལ། བད་རླུང་གི་
རྟགས་སྟོན། ཁྱད་པར་ཕོ་མཁལ་སྙིང་གསུམ་ལ་གབ་ན་ཁྲག་རླུང་དང་ནོར་ཉེན་ཡོད་པས་ཞིབ་ཏུ་བརྟག་པ་གལ་ཆེ།
དེའི་རྟགས་ནི་རྩ་དལ་ཡང་གཏིང་གྱིམ། ཆུ་སྔོ་དཀར་ལ་ལྡོག་སྐྱེན་ཅིང་ཀུ་ཡ་ལིང་གིས་འདྲིལ། བསིལ་དྲོད་གང་ཡང་
འཕྲལ་འཕྲོད་པ་ལྟར་སྣང་ཡང་བཏུད་ནས་གནོད་ན་ངེས་པ་ཡིན་པས། སྙིང་ལ་གབ་ན་ཨ་གར་རིགས། ཕོ་བར་
གབ་ན་སེ་འབྲུ་རིགས། མཁལ་མར་གབ་ན་ཨ་རུ་བཅུ་པ། གུར་གུམ་བཅུ་པ་སོགས་དྲོད་ལྡན་བསྟེན་པས་དང་པོ་
བད་རླུང་ལ་སླེབས་པས་ཕན། བར་དུ་བད་རླུང་ཐལ་བས་ཕན་གནོད་མེད། མཐར་གཏིང་ཚད་པ་ལ་སླེབས་པས་
དྲོད་ཀྱིས་གནོད་ཅིང་ཚད་རྟགས་མངོན་གྱུར་བྱུང་དུས་ཚད་བཅོས་གོང་གསལ་བྱེད་། ཅེས་སོ། །
གཉིས་པ། རྙིངས་ཚད།
རྙིངས་པའི་ཚད་པ་ཞེས་བྱ་བ་ནི། ཚད་པའི་ནད་ཀྱི་དུས་ཡུན་འགྱུར་ཚུལ་ལ་བལྟོས་ནས་བཏགས་པའི་མིང་
སྟེ། རྐྱེན་གསུམ་གང་རུང་གིས་ཚ་བ་ལོ་ཟླ་འདས་ནས་ལུས་ཀྱི་ཟུངས་སུ་འདྲེས་ཤིང་ཞེན་པས་དཔེར་ན། ལྕགས་ལ་
བཙའ་ཞུགས་པའམ་རས་ལ་སྣུམ་ཞེན་ནམ། དེ་བཞིན་ཤིང་ལ་སྲ་རྩི་བཏང་བ་དང་འདྲ་བར་གཏིང་ནས་འདོན་
དཀའ་བ་ལྟ་བུ་ཡུན་རིང་དུ་ལོན་པའི་ཕྱིར་ཚ་བ་རྙིངས་བ་ཞེས་བཤད་པ་ཡིན་ལ། འདིར་རྒྱུ་རྐྱེན་དབྱེ་བ་རྟགས་
བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
རྙིངས་ཚད་ཀྱི་རྒྱུ་ནི་ལོ་དང་ཟླ་བ་ལོན་པ་ཡིན་ཏེ། དེ་ཡང་ཟླ་བ་གཅིག་ཕན་འདས་པ་དུས་ཀྱི་རྙིངས་པ་ཡིན་
ལ་དེ་སྐྱེད་པར་བྱེད་པའི་རྐྱེན་ནི་གསུམ་ལས། དང་པོ་རང་བཞིན་གྱིས་རྙིངས་པ་བད་ཀན་སྨུག་པོ་དང་། དུག་གི་
ནད་ལོ་དང་ཟླ་བར་ཟུངས་དང་དབྱེར་མེད་འདྲེས་པའི་རྐྱེན་དེ་དང་། གཉིས་པ་རྐྱེན་གྱིས་རྙིང་པ་ཚ་བ་ཕྲན་བུ་ལ་
ཟས་སྤྱོད་པ་མ་བསྡམ་པར་ཕྱོགས་མེད་དུ་བཏང་སྟབས་དེ་རྒྱུ་ཆུང་བས་ནད་ཆེར་རྒྱས་པར་མ་ནུས་ཀྱང་ཟས་སྤྱོད་
རྐྱེན་གྱིས་ཚ་བ་ཞིར་མ་སྟེར་བ་དང་ཡང་ན་མ་སྨིན་པ་དང་མཁྲིས་ཤས་ཆེ་བ་ལ་བཅོས་སྔས་པའམ་གཉེན་པོས་མ་
163



ནོན་པའི་རྐྱེན་དེ་དང༌། གསུམ་པ་སྦྱོར་བ་དམན་པས་རྙིངས་པ་ནི་རིམས་ཆུང་ངུ་དང་ཆམ་པ་འཁྲུགས་སམ་
འགྲམས་ཆུང་ངུ་བ་དག་ལ་སྨན་གྱི་གཉེན་པོས་མ་ནོན་པར་ཡུན་དུ་ལུས་པའི་རྐྱེན་ཏེ། རྐྱེན་དེ་གསུམ་གྱིས་ལོ་ཟླ་
འདས་པར་ནད་དེ་ཟུངས་སུ་འདྲེས་ཤིང་ཞེན་ནས་རྙིངས་པའི་ཚད་པ་སྐྱེད་པར་བྱེད་པ་ཡིན་ནོ། །
གཉིས། དབྱེ་བ། །
སྤྱིར་རྙིངས་པའི་ཚད་པ་ལ་རླུང་ལྡན་དང་རླུང་མེད་གཉིས་ཡོད་ལ། རླུང་ལྡན་ནི་མ་སྨིན་རླུང་ཤས་ཆེ་བ་ལ་
བཅོས་བྱེད་པ་སྔས་པས་ནད་ལ་བྱ་ཤོར་ཏེ་ནད་གཅིག་བཅོས་པས་གཅིག་སྐྱེས་ཏེ་ཚ་བ་མ་སོད་པར་རླུང་ཚད་
གཉིས་འཐབ་ཅིང་ཡུན་དུ་ལུས་པའམ་རླུང་གི་རི་ཐང་མཚམས་སུ་བཅུད་གཏོང་སྔས་པས་ཚད་གཞུག་ལུས་པ་རླུང་
དང་བསྡོངས་པ་ལས་བྱུང་བ་ཡིན་ལ། རླུང་མེད་པའི་ཚ་བ་རྐྱང་པ་དེ་ནི་སྦྱོར་བ་དམན་པའི་རྐྱེན་གྱིས་རྙིངས་པ་ལས་
བྱུང་བ་ཡིན་ནོ། ཁྱད་པར་བྱེ་བྲག་གི་དབྱེ་བ་ནི། ཤ་ལ་རྒྱུས་པ་དང་། པགས་ལ་འགྲམས་པ་དང་། རྩ་རུ་རྒྱུ་བ་དང་།
རུས་ལ་ཞེན་པ་དང་བཞིའོ། །
གསུམ། ནད་རྟགས།
སྤྱི་རྟགས། 1. རྙིངས་ཚད་རླུང་མེད་ཀྱི་རྩ་ནི། རྩ་རྒྱུད་ཕྲ་ལ་གྲིམས་པར་འཕར་བ་དང་། ཆུ་མདོག་དམར་ལ་
རླངས་པ་ཡུན་རིང་། ཕྱི་ཡུལ་གདོང་པ་སྣུམ་ཞིང་ཁ་འབྱར་ལ་རྐན་ཕུག་སྐམ་ཞིང་གྱོང་མིག་རྩ་དམར་ལ་ཚག་ཅིང་
མཆི་མ་མང་དུ་འཛག ཤ་མདོག་སྔོ་སྐམ་དྲེག་པ་ཆུང་ངུ་ཆགས་པ་དང་། འགུལ་བསྐྱོད་བྱས་ཚེ་གློ་སྙིང་འཕར་ལ་མི་
བདེ་བ་དང་། རོ་སྟོད་ཚ། ཡན་ལག་བཞི་དང་རོ་སྨད་རྣམས་ཀྱང་ལྕི། སྦྲིད་པ་འབྱུང་། ཟས་སྐོམ་གྲང་མོ་འདོད་ཅིང་
བསིལ་གྲིབ་ལ་དགའ། ཉིན་དགུང་དང་སྲོད་ཀྱི་དུས་ལ་ན་ཞིང་། རྔུལ་ཁ་སྙི། གཉིད་ཆེ་ཞིང་དྲོད་བག་ཙམ་ཕོག་པའི་
རྗེས་སུ་ནད་ལྡང་ཚ་བ་གཞན་དང་བསྡུར་ཚེ་དང་ག་བག་ཙམ་བདེ་བ་འབྱུང་།
2. རྙིངས་ཚད་རླུང་ལྡན་གྱི་རྟགས་ནི་ཕལ་ཆེར་གོང་དང་འདྲ་བ་ལ། ཁྱད་པར་ལུས་ཤེད་ཆུང་བ། སྐབས་སུ་
གྲང་ཤུམ་བྱེད་ཅིང་བ་སྤུ་བརྩེ་བ་དང་། དོན་མེད་དུ་རྡུལ་འོང་ཞིང་གཟེར་འགྲམས་ལ་རུས་ཚིགས་རྣམས་ན་བ་ཡིན་
ནོ། །
བྱེ་བྲག་གི་རྟགས། ཤ་ལ་རྒྱས་ན་ཁོལ་བུར་སྐྲངས་ཤིང་དམར་ལ་སྲ་བ། བཙིར་ན་ན་བ་དང་། རྣག་ཆུ་འཛག་
གོ། པགས་ལ་འགྲམས་ན་ལུས་བརྩེ་བ་དང༌། ཚ་བེར་བྱེད་དོ། རྩར་རྒྱུག་ན་མདོག་ནག་པོར་གསལ་ལ་རྩེ་ཐོག་
164



སྐྱངས་པ་དང་། རུས་ལ་ཞེན་ན་ཁོལ་བུར་ན་ཞིང་། སོའི་མདངས་ཉམས་པ་དང་། ཤ་སྔོ་ལ་སྐམ་པ། ཚིགས་པ་གཡོ་
ཞིང་སྐྱིད་པ་འཁུམས་པ་སོགས་འབྱུང་ངོ༌། །
བཅོས་ཐབས། ནད་འདིའི་བཅོས་ཚུལ་དང་པོ་ཐང་སྨན་གྱིས་གྱོང་པོ་རླན་གྱིས་སྲུངས་པ་ལྟར་བཅོས་པ་དང་།
བོར་དུ་འདུས་ཤིང་ན་བ་ཟུངས་ཕྱེད་ནས་ཚ་བ་རྐྱང་པར་སོང་བ་ཐལ་ཚན་ལྟ་བུ་ལ་གཉེན་པོ་བསིལ་བའི་ཆུས་བྲན་
པ་ལྟར་བཅོས་པ་དང་། ཐ་མ་ཚ་བའི་ས་བོན་ལུས་པ་དུག་གི་སྡོང་པོ་ལྟར་གནས་པ་ལ་ཟས་སྤྱོད་བསྲུང་ཞིང་སྨན་
དཔྱད་ཀྱིས་མཐར་བསྐུལ་བ་སྡོང་པོ་རྩད་ནས་འདོན་པ་ལྟར་བཅོས་དགོས། གཉེན་པོ་དངོས་ནི་ཚ་བ་རྒན་པོ་ལུས་
སྤྱིར་འགྲམས་ཤིང་ཞེན་པ་དེ་རྒྱན་གྱིས་སྤངས་པ་དང་བསྡུ་བར་བྱ་དགོས་ཏེ་མན་རྒྱུད་སླེ་ཏྲེས་ལྔ་ཐང་ཡུན་བསྲིངས་
ནས་བཏང་བས་རྡུལ་ཆད་ཅིང་ལུས་ཡང་ལ་ཁམས་དྭངས་ཤིང་དང་གོ་བདེ་བ། གཟེར་ཞི་བའམ་འདུས་པ་ན་གང་
བབས་པའི་རྩ་དེ་རླངས་ཐོན་ཙམ་གྱི་རྩ་ཁ་དབྱེ་ཞིང་ཁྲག་ཉུང་དུ་བཏོན་རྗེས་ཏིག་ཏ་དྲུག་པའི་བསྐོལ་གྲངས་ཀྱིས་ཚ་
བ་རོལ་དུ་གསོད། དེ་རྗེས་ག་བུར་ཉེར་ལྔ་སེང་ལྡེང་ཐང་གིས་དབུལ་ཞིང་ནད་རྗེས་མན་རྒྱུད་ལྟར་བཤལ་གྱིས་
སྦྱངས་པ་ནི་ཚ་བ་ལུས་ལ་ཞེན་པ་རྩད་ནས་འབྱིན་པའི་དཔྱད་ཀྱི་མཆོག་དམ་པ་ཡིན་ནོ། དེ་ཡང་བཅོས་ཐབས་
མདོར་བསྡུས་ན། སླེ་ཏྲེས་ལྔ་ཐང་དང༌། ཐང་ཆེན་ཉེར་ལྔ་སོགས་ཀྱིས་བསྡུས་ལ། རླུང་མེད་པའི་རྙིངས་པའི་ཚ་བ་ལ་
མན་རྒྱུད་གི་ཝཾ་བརྒྱད་པ་དང་། རླུང་ལྡན་ལ་ཕྱི་རྒྱུད་ཏིག་ཏའི་སྨན་མར་གོང་མ། གཞན་ཡང་ཟླ་ཤེལ་ཆེན་མོ་དང་།
ག་བུར་ཉེར་ལྔ། ཨ་གར་སོ་ལྔ་སོགས་ནད་རྟགས་དང་བསྟུན་ནས་གང་ལ་དེ་འཚམས་ཀྱིས་ལེགས་པར་བཅོས་
སོ། །དེ་ལྟར་བཅོས་ཀྱང་ཚ་བ་སླར་འཕེལ་ན་ཚ་བ་རླུང་ལྡན་སྟོངས་པའི་ཚད་པ་འབྱུང་བས་དྲོད་བཅུད་བསིལ་
འཇམ་གྱིས་རླུང་སྣ་གླན། དེས་ཀྱང་མ་ཞི་ན་ལུས་ཟུངས་བདུན་ཚ་བར་ལོག་པ་ཡིན་པས་ཅིས་ཀྱང་མ་ཆོགས་ཚེ་ཚ་བ་
ལ་ཆེན་འདའ་བར་འགྱུར་བས་ན་བསིལ་གྱིས་བཅོས་དགོས་པ་རྒྱས་ཚད་དམ་འཁྲིས་ཚད་ཡིན་མིན་དང་། ཡང་ན་
རླུང་སྣ་གླན་དགོས་པ་སྟོངས་ཚད་ཡིན་མིན། ཡང་ན་ཚ་བ་ལ་འདས་པའམ་ཟུངས་ཟད་པའི་ཚ་བ་སྟེ་ཚ་བ་རྣམ་པ་
གསུམ་པོ་དེ་གང་ཡིན་བརྟག་པ་གཅེས་ཏེ། མ་བརྟག་ན་མཁྲིས་ཚད་རླུང་ཚད་ནོར་ནས་གཉེན་པོ་ལོག་པ་དང་། དེ་
གཉིས་ཟུངས་ཚད་ནོར་ནས་འཚོ་འཆི་མི་ཕྱེད་དོ། །ཟས་དང་སྤྱོད་ལམ་ནི། ཟས་རི་དྭགས་དང་བ་གླང་གི་ཤ་
གསར་པ། བ་རའི་ཞོ་དར་དང་མར་གསར། ཆག་ཚེ་རྣམས་བཏང་བ་དང་། ཡོས་ཆང་སྲོ་ལོའི་ཁུ་བས་བསིངས་པ་
གང་རིགས་རིག་པས་སྦྱར་ཏེ་བསྟེན་པ་དང་། སྤྱོད་ལམ་མེ་ཉི་དང་ལུས་ངག་གི་རྩོལ་བ་སྤང་ཞིང་། བསིལ་སར་ཉིན་
གཉིད་མི་ལོག་པར་དལ་བར་བསྡད་པ་བསྔགས་སོ། །དེ་ལྟར་བཅོས་རྗེས་ཚད་ལྷག་མེད་པར་བདའ་དགོས་ཏེ།
ཟས་སྤྱོད་ཟླ་བའི་བར་དུ་བསྡོམ་པ་དང་། ག་བུར་ཉེར་ལྔ་སྦྱར་ཞིང་། ཆུ་ལྕག་གིས་བྲབ་པ། སྣེ་དམར་སྦྱོར་བ་ཉིན་ལྔ་
165



བདུན་ཙམ་ལ་བཏང་ཞིང་རྔུལ་དབྱུང་ནས་ཚད་རྗེས་མེད་པར་བཟོ་བ་དང་། དེ་ནས་རིམ་པར་ཟས་སྤྱོད་ཆ་ཡིས་
གློད་པས་རུང་ངོ་། །
བྱེ་བྲག་གི་བཅོས་
། རྙིངས་ཚད་ཤ་པགས་ལ་རྒྱུས་ན་ག་བུར་ཉེར་ལྔ་བཏང་ཞིང་མཆིན་རྩ་རུ་ཐུང་དང་།
མཆེར་རྩ་རྟ་མཐུར་གཙོས་རྩ་ཁ་མང་དུ་དབྱེ་བ་དང་། རྔུལ་དབྱུང་དང་། ཆུ་ལྕག རྒྱུན་སྦྱོང་སོགས་བྱེད་པ་ཡིན་
ནོ། །རྩ་རུ་རྒྱུ་ན་ཙན་དན་བཅུ་གཅིག་སྦྱར་ཞིང་། གང་རྒྱས་པའི་རྩ་ལ་གཏར་ག་བྱ། རུས་ལ་ཞེན་ན་ཤིང་སྣ་བརྒྱད་
པ་བཏང་ཞིང་། རུས་རྙིངས་དང་བདུད་རྩི་ལྔའི་རླངས་ལུམས་བྱ་ཞིང་མཁལ་རྩ་བྱིན་གཞུག་གཏར་བ་དང་རྒྱུན་
སྦྱོངས་བྱེད་པ་བསྔགས་པ་ཡིན་ནོ། །
ཀོང་སྤྲུལ་ཟིན་ཏིག་ལས། རྙིང་ཚད་ཡུན་རིང་ལོན་ནས་ནད་མཇུག་མ་ཆོད་པ་སྟེ་ལུས་སེམས་ལྗིད། གཟེར་
ཕྲན་ངེས་མེད་ལྡངས། རྩ་རྒྱུད་ཕྲ་ལ་གཏིང་གྲིམ། ཆུ་མདོག་ངེས་པ་མེད་ཀྱང་དྲི་དང་བྲོ་བ་ཚེ། ལྡོག་དཀའ་ཞིང་ལོག་
ན་ཀུ་ཡ་མཐུག སྟོད་ཁེངས་ཤིང་མགོ་དང་རུས་ཚིགས་སྐབས་སུ་ན། རླུང་དང་བསྡོངས་ན་རླུང་རྟགས་ཐོར་བུའང་
འབྱུང་བ་ཡིན་ལ། སྨན་གཏིང་འདོན་ཉེར་ལྔ། མན་རྒྱུད་ཀྱི་ཤིང་སྣ་བརྒྱད་པ་ཟབ། སྤོས་དཀར་བཅུ་པའང་འཕྲོད།
ནད་གདིང་ཆེ་ན་སྨུག་པོའི་བཅོས་ཐབས་རྣམས་དང་འཕྲུལ་དགོས་སོ། །
བརྡ་འགྲོལ།
༡ གབ་ཚད། – གབ་ཅེས་སྦས་པའི་དོན་ནམ་ངོ་བོ་དངོས་མི་གསལ་བ་སྟེ། གབ་ཚད་ནི་རྩ་ཆུ་སོགས་ཕྱི་རོལ་དུ་
གྲང་རྟགས་སྟོན་ཡང་ཚ་བའི་ངོ་བོ་ནང་དུ་སྦས་པའི་མེ་དང་འདྲ་བར་བད་རླུང་གཉིས་ཀྱིས་ཚ་བའི་མགོ་
མནན་པའི་མིང་ངོ༌། །
༢ ཆག་ཚེ། – བཏུས་ནས་ལོ་མ་ལོན་པའི་ནས་གསར་པ་བརྡུངས་ཏེ་བསྐོལ་བའི་ཐུག་པའི་མིང་ངོ་། །
༣ བག་ལ་ཉལ། – ལྐོག་ཏུ་གྱུར་པའམ་མི་མངོན་པར་གནས་པ། །
༤ མགོ་ཕུར་བཤུ། – གབ་ཚད་དེ་ཚ་བའི་འགོ་བད་རླུང་གྲང་བས་ཕུར་བ་སྟེ་བཏུམས་པའམ་མནན་པ་དག་དྲོད་
སྨན་དང་དྲོད་ཟས་བསྟེན་ནས་ཕྱི་ཤུན་བཤུ་བ་ལྟར་བསལ་བར་བྱ་བའི་དོན་ནོ། མགོ་སྤུར་བཤུ་ཞེས་འབྲི་
སྲོལ་ཡང་འདུག །
༥ ཁ་ཟས་གློད། – སྔར་ཁ་ཟས་མི་འཕྲོད་པའམ་གནོད་པའི་རིགས་དག་བསྡམས་པའམ་བཀག་པ་སྟེ་མི་ཟ་བ་ལ་
ཕྱིས་སུ་ནད་གཞི་བཅོས་སྐྱེད་ཀྱི་སྒོ་དང་བསྟུན་ནས་རིམ་གྱིས་གློད་པ་སྟེ་མི་འགོག་པར་ཟ་རུང་བ་ལ་
156



བྱའོ། །
༦ རྙིངས་ཚད། – ཚ་བའི་ནད་རིགས་གང་དག་ལ་འཕྲུལ་དུ་གསོ་བཅོས་མ་ཐུབ་པར་ལོ་ཟླ་མང་དུ་འགོར་ནས་
ལུས་ཁམས་ལ་ཚ་བའི་ནད་རྩི་ལྟར་ཞེན་ནས་དུས་ཡུན་འགོར་བས་རྙིངས་པར་གྱུར་བའི་ཚད་པར་ཟེར་
རོ། །
༧ རྔུལ་ཁ་སྙི། – རྔུལ་ཆུ་ཕྱིར་འབྱུང་སླ་བ་སྟེ་དྲོད་དང་ཅུང་ཟད་འཕྲད་པའམ་འགུལ་སྐྱོད་ཅུང་ཟད་བྱས་པས་
ཀྱང་རྔུལ་ཆུ་དོན་ཡོང་བ་ལ་བྱའོ། །
བསམ་གཞིག
༡ ཚ་བ་ཕོ་བར་གབ་ན་ཚ་གྲང་གཉིས་ཀས་གནོད་པའི་རྒྱུ་མཚན་ཅི་ཡིན། །
༢ གབ་པ་མངོན་དུ་ཕྱུང་དགོས་ན་ཐབས་ཤེས་ཅི་དཔྱད་དགོས་སམ། །
༣ རྙིང་ཚད་ལ་ཟས་སྤྱོད་ལོ་ཟླའི་བར་དུ་བསྡམ་དགོས་པའི་རྒྱུ་མཚན་ཅི་ཡིན་ནམ། །
167



སློབ་ཚན་བཅུ་དྲུག་པ། རྙོགས་ཚད་དད་འགྲམས་ཚད་
འཁྲུགས་ཚད་བཅས་གསོ་བ།
དང་པོ། རྙོགས་ཚད།
རྙོགས་པའི་ཚ་བ་ནི། ངོ་བོ་རླུང་ཁྲག་ཆུ་སེར་གསུམ་འདུས་པའི་ནད་ཡིན་ཏེ། དཔེ་ཆུ་མིག་རྙོགས་སམ་བྱེ་
ཆབ་གཡོས་པ་བཞིན་ནད་ལ་བཅོས་ཉེས་པས་ནད་དང་ལུས་ཟུངས་འདྲེས་པར་བྱས་པའི་ཕྱིར་རྟོགས་ཚད་ཅེས་
མིང་བཏགས་པ་འདི་ཉིད་རྒྱུ་རྐྱེན་དབྱེ་བ་རྟགས་བཅོས་ལྔའི་སྒོ་ནས་བཤད་དོ། །
གཅིག རྒྱུ་རྐྱེན། །
རྟོགས་ཚད་ཀྱི་རྒྱུ་ནི་ཆུ་སེར་ཡིན་ལ། དེ་རྐྱེན་རང་བཞིན་ཆུ་སེར་ཤས་ཆེ་བའི་རིགས་ལ་ཚ་བའི་ནད་བཅོས་
རྗེས་ཚ་བ་དེ་ནད་གཞིའི་ཐོག་ཏུ་ལྷུང་བ་དང༌། མ་སྨིན་ཚ་བ་ལ་སྨན་དཔྱད་ཟས་སྤྱོད་སོགས་གཉེན་པོ་བསྟེན་སྔས་
པས་བད་ཀན་སྐྱེད་དེ་ཕོ་བའི་མེ་དྲོད་ཤོར་བ་དང་། རླུང་སྐྱེད་ནས་ཚ་བ་རྩ་མིག་ཏུ་བྱེར་ཏེ་ཁྲག་གཡོས་པས་ཆུ་སེར་
སྐྱེད་པ་ཡིན་ནོ། །
གཉིས། དབྱེ་བ།
དེ་ཡང་ཉེས་པའི་སྟོབས་ཆེ་ཆུང་གིས་ཚ་བའི་རྐྱེན་ཅན་དང་། གྲང་བའི་རྐྱེན་ཅན་གྱི་དབྱེ་བ་གཉིས་སུ་བསྡུས་
ཡོད།
གསུམ། ནད་རྟགས།
1. རྟོགས་ཚད་ཚ་རྐྱེན་ཅན་ནམ་ཚ་རྙོགས་ནི། དྲི་ཆུའི་མདོག་དམར་ལ་རྒྱུ་ཚོས་བཤལ་བའི་ཁུ་བ་དང་འདྲ།
168



རྩ་རྒྱུད་ཕྲ་ལ་མགྱོགས་ཤིང་གཏིང་ན་རྒྱུག་པ་དང་གདོང་གི་མདོག་སེར་ཞིང་གཡོ་བ། ལྕེ་རྙིལ་སེན་མོ་སོགས་ཀྱི་
བཀྲག་འཆོར་བ་དང་། རྩེ་ཆུང་རྡེག་ལ་དབུགས་རྒོད་ཅིང་གློ་སྙིང་འཕར་བ། ལུས་ཤེད་ཆུང་ཞིང་རྡུལ་ཁ་སྙི་བ། ལྕེ་
སྐམ་ཞིང་ཉིན་མཚན་ཀུན་ཏུ་གཉིད་ཆེ་བ། གློ་ལུ་མང་ཞིང་མིག་ལྕིབས་དང་རྐང་པའི་བོལ་སོགས་སྐྲངས་པ། ལུས་
ཡོངས་སུ་བརྩེ་ཞིང་རོ་སྟོད་ལ་གཟེར་ཕྲན་འབྱུང་བ། དེ་ཡང་ནད་སྟོབས་ཆེ་ན་དོན་ལ་རྣག་ཆུ་གསོག་ཅིང་། ཁྱད་
པར་རྡུལ་ཚེ་ལ་སྐྱི་ལྤགས་བརྩེ་ཞིང་སྣ་ཁྲག་འཛག་པའོ། ། །
2. རྟོགས་ཚད་གྲང་རྐྱེན་ཅན་ནམ་རྟོགས་གྲང་ནི། རྩ་རྒྱུད་ཕྲ་ཞིང་སྟོང་ལ་རྒྱུགས་པ་དང་། དྲི་ཆུ་མདོག་
དམར་སེར་དང་རྟོགས་མ་ཅན་འབྱུང་ལ་གདོང་དང་བྲང་གསུས་ངར་གདོང་རྐང་བོལ་སོགས་གཡོ་ཞིང་སྐྲངས་པ།
ལྕེ་དང་རྙིལ་མདོག་སྐུ་ལ་ལུས་རྡུལ་ཞིང་དབུགས་རྒོད་པ། ཕོ་བ་འཚིངས་ལ་འཇུ་སྟོབས་ཆུང་བ་དང་། ཕྱག་རྡོར་
གཅེས་བཏུས་ལས། ཚ་གྲང་གཉིས་ཀའི་རྟགས་ལ་ཆུ་དམར་རྙོགས་འབྱུང་བ་དང་། དེ་ལས་ཁྲག་མཁྲིས་ཤས་ཆེ་བར་
དྲི་ཆུ་དམར་པོ་མཚལ་ཞབས་ཅན་འབྱུང་ལ་ཆུ་མཁར་སྦོ་ཞིང་གློ་ལུ་ཤིན་ཏུ་ཆེ་བ་དང་། ལུད་པ་སྐུ་སོབ་ཅན་འབྱུང་
བར་གསུངས་སོ། །དེ་ཡང་ནད་ཀྱི་སྟོབས་ཆེ་ན་ཚ་ཆུར་གྱུར་བའང་ཡོད། །ཕྱག་རྡོར་མགོན་པོས། རྟོགས་ཚད་
ནད་ལ་ཚ་རྙོགས་གྲང་རྙོགས་གཉིས། །ཚ་རྙོགས་ནད་འདི་བྱང་ཁོག་བཅོས་ཐབས་ཀྱི། །ཁྲག་དང་ཆུ་སེར་རྣག་གི་
དུས་གསུམ་དང༌། །རྟགས་བཅོས་འཕྲུལ་གྱིན་བཅོས་པར་གསུངས་བ་ཡིན། །གྲང་རྙོགས་ཚབས་ཆེ་ཚ་ཆུ་རྟགས་
བཅོས་མཚུངས། །ཚ་གྲང་གཉིས་ཀའི་རྟགས་ལྡན་ཆུ་དམར་རྙོག །ཆུ་མཁར་སྦོ་ཞིང་གློ་ནི་ཤིན་ཏུ་ཆེ། །ལུད་པ་སྐུ་
སོབ་རྡུལ་མང་བརྩེ་ཡམ་བྱེད། །ཅེས་སོ། །
བཞི། བཅོས་ཐབས།
ཟས་སྤྱོད་སྨན་དཔྱད་བཞི་ལས། ཚ་རྙོགས་ལ་སྨན་ནི། ཐོག་མར་སླེ་ཏྲེས་བཞི་ཐང་ལན་འགའ་བཏང་། དེས་
བྱེར་བ་བསྡུ་ཞིང་། དེ་རྗེས་ཆུ་སེར་རྟོགས་པ་དྲུངས་ནས་འབྱིན་པ་ལ་དངུལ་ཆུ་བཅོ་བརྒྱད་པ་བསྟེན། ཡང་ན་སེལ་
བའི་མྱུ་གུ་བཅུ་གསུམ་པ་སེང་ལྡེང་ཁུ་བས་ཕུལ་ན་ཆུ་སེར་སྐེམ་པར་བྱེད་དོ། །ཡང་ན་གི་ཝཾདགུ་པ་དང་། འབོལ་
སྨན་བདུན་པ། གླང་ཆེན་བཅུ་གསུམ་སོགས་གང་རིགས་བཏང་ན་ཟབ། ནད་ཡུན་རིང་བའི་རིགས་ལ་སྲོ་མ་རྟ་རའི་
སྦྱོང་དང་། ཡང་ན་འབྲས་བུས་རྒྱུན་སྦྱོང་བྱ། ག་བུར་ཉེར་ལྔའི་སྟེང་ཆུ་སེར་སྨན་གསུམ་བསྣན་པ་སྲེ་ལོང་ཐང་གིས་
དབུལ་ནའང་མཆོག དེ་རྗེས་སྟོད་སྨད་དོན་སྣོད་གང་རྒྱས་ཀྱི་རྩ་ལ་མང་དུ་གཏར་ཞིང་ཁྲག་ཉུང་ངུ་དབྱུང་
། གྲང་
རྙོགས་ལ་སེ་འབྲུ་ལྔ་པ་དང་ཅུ་གང་བདེ་བྱེད་ཆུང་བ་གཉིས་ལྟག་པ་སྤྲད་པའམ། བདེ་བྱེད་ཀུན་ཕན་དང་སེལ་བའི་
169



མྱུ་གུ་བཅུ་གསུམ་པ་ལྟག་པ་སྤྱད་པ་བཏང་། སྐེམ་སྨན་ལྷན་ཐབས་ཀྱི་ཐལ་སྦྱོར་བཅོ་བརྒྱད་པ་དང་། དོང་གྲ་བསྣན་
པའི་སེ་འབྲུ་ལྔ་པ་གཉིས་ལྟག་པ་སྤྲད་ལ་བཏང་། ནད་སྟོབས་ཆེ་ན་དམུ་ཆུའི་སྐབས་ཀྱི་སྦྱོང་སྐེམ་གྱི་རིགས་གང་
དགོས་སྦྱར། ཡང་ན་དུར་བྱིད་དགུ་པའི་རྒྱུན་སྦྱོང་བྱ་ཞིང་བ་སྤུའི་ཁྲུས་ཀྱིས་རྔུལ་འདོན་པ་ནི་མཆོག་ཏུ་བསྔགས་
སོ། །ཟས་སྤྱོད་ནི་རྙིང་ཚད་ཇི་ལྟ་བ་བཞིན་ནོ། །
རྗེས་གཅོད་ཆུ་སེར་ཟུངས་སུ་བསྒྱུར་བ་ལ་ཕྱི་རྒྱུད་སྦྲང་ཆང་རྐྱང་ཁུག་བསྟེན་པའམ་རླུང་ཤས་ཆེ་ན་གཟེ་ཆང་
དང་། མཁྲིས་ཤས་ཆེ་ན་སྲོ་ལོ། བད་ཀན་ཤས་ཆེ་ན་འབྲས་བུ་གསུམ་གྱི་ཆང་བསྟེན་པ་སོགས་ནད་གཞི་དང་བསྟུན།
ཡང་ན་ཕྱི་རྒྱུད་ཀྱི་འབའ་སམ་སྨན་མར་སྦྱར་ན་ཁྲག་ངན་ཟུངས་སུ་བསྒྱུར་བ་དང༌། འབྲས་བུ་གསུམ་དང་ཏིག་ཏ་
གསུམ་བྲག་ཞུན་རུ་རྟ་སེང་ལྡེང་སྤོས་དཀར་ག་བུར་སྦྱར་བའི་སྨན་མར་བསྟེན་ན་ཚ་བ་རྙིངས་པ་དང་རྟོགས་ཚད་ཀྱི་
རིགས་རྩད་ནས་འབྱིན་པར་བསྔགས་སོ། །
ཀོང་སྤྲུལ་ཟིན་ཏིག་ལས། རྟོགས་ཚད་ནི། ཚ་བ་ཆུ་སེར་དང་བསྡོངས་པ་སྟེ། ཚད་རྟོགས་སྤྱིའི་སྟེང་དུ་མིག་
དང་རྐང་བོལ་གཡོ། སྙིང་འཕར་ཞིང་རྩེ་ཆུང་རྡེག དབུགས་རྒོད། རྩ་ཅུང་འདར། ཆུ་ལ་རྒྱ་བཤལ་འབྱུང་བ་ལ། གི་ཝཾ་
དགུ་པ། ཅུ་གང་བདེ་བྱེད། འབོལ་སྨན་བདུན་པ། བདེ་བྱེད་ཀུན་ཕན། གླང་ཆེན་བཅུ་གསུམ་སོགས་ཟབ། ནད་
འདིས་ཡུན་རིང་མནར་བ་ལ་སྲོ་མ་རྟ་རིའི་སྦྱོང་དང༌། གཉན་ཤས་མེད་ན་ག་བུར་ཉེར་ལྔ་བཏང་། འདི་ཚ་གསོག་ལ་
འགྱུར་ཉེན་ཆེ་བས་ཟས་སྤྱོད་སོགས་ཤིན་ཏུ་གཟབ། ཅེས་སོ། །
གཉིས་པ། འགྲམས་ཚད།
འགྲམས་ཚད་ཅེས་པ་ནི། ནད་ཀྱི་ངོ་བོ་ལ་བལྟོས་ནས་བཏགས་པའི་མིང་སྟེ། ལུས་ཟུངས་རྣམས་འགྲམས་
པས་ཁྲག་འཁྲུགས་ནས་མཁྲིས་ཚད་བསླངས་པའི་ཕྱིར་འགྲོམས་ཀྱི་ཚད་པ་ཞེས་བརྗོད་པ་ཡིན་ལ། འདིར་རྒྱུརྐྱེན།
དབྱེ་བ། རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
རྒྱུ་ནི་ནད་གཞི་དང་ལུས་ཟུངས་ལ་འགྲམས་ཀྱི་རྒྱུ་རྒྱས་པར་གྱུར་ཡོད་པ་དེ་ཡིན་ལ། དེ་སྐྱེད་པར་བྱེད་པའི་
རྐྱེན་ནི་ལུས་ཀྱི་བྱ་བ་དྲག་ཤུལ་གྱི་རིགས། བང་དང་མཆོང་སོགས་རྩལ་འགྲན་པ་དང་། ཕ་བོང་འདེགས་པ་དང་། མི་
170



ཐེག་ཁུར་དང་གཞུ་སྲན་བཀང་བ། ས་སྲན་བརྐོས་པ། གཡང་དུ་ལྷུང་བ། རྟ་ཡིས་བརྡབས་པ། ཐིབས་འོག་ཚུད་པ།
རྡོ་དང་དབྱུག་པས་བརྡུངས་པ་སོགས་ཀྱིས་ལུས་ཟུངས་རྣམས་འགྲམས་པས་ཁྲག་འཁྲུགས་ནས་མཁྲིས་ཚད་བསླང་
བ་ཡིན་ནོ། །
གཉིས། དབྱེ་བ།
ནང་གི་དོན་ལྔ་སྣོད་དྲུག་ལ་འགྲམས་པ་དང་། ཕྱིའི་ཡུལ་ཤ་རུས་རྩ་དང་ཆུ་རྒྱུས་བཞི་ལ་འགྲམས་པ་དང་
གཉིས་སུ་ཡོད་དོ། །རྒྱས་པར་ན་ཕྱིའི་ཡུལ་བཞི་ལ་བཅུ་གཅིག་ཏུ་དབྱེ་བ་བཅས་དྲིལ་བས་ཉེར་གཉིས་སུ་འདྲེན་
པའང་སྣང་ངོ༌། །
གསུམ། ནད་རྟགས།
་ སྤྱི་དང་བྱེ་བྲག་གི་རྟགས་གཉིས་ལས། སྤྱི་རྟགས་ནི། རྩ་རྒྱུད་ཕྲ་ལ་གྲིམས་པར་འཕར་བ་དང༌། ཆུ་མདོག་
དམར་ལ་དྭངས་པ་འབྱུང་། ཕྱི་ཡུལ་ལུས་ལ་ཚ་བ་སྐྱེ་ཞིང་། ཁྱད་པར་གང་འགྲམས་པའི་ཡུལ་དུ་ན་ཞིང་ཟུག་གཟེར་
ལྡང་བ་དང་། གདོང་པ་སྣུམ་ཞིང་རྔམ་པ་འདེགས། ལུས་ཀྱི་དགྱེ་དགུ་དང་འགྲོ་འདུག་སོགས་བྱ་བ་དཀའ་བར་
འགྱུར་རོ། །
བྱེ་བྲག་གི་རྟགས་ལ་ནང་འགྲམས་དང་ཕྱི་འགྲམས་གཉིས་ལས། 1. ནང་སྙིང་ལ་འགྲམས་ན་ཁ་ལྐུགས་
ཤིང་འགུལ་ཚེ་སེམས་འབོག་པ། དྲན་པ་མི་གསལ་ཞིང་གཉིད་ལོག་ནས་སད་ཚེ་དངངས་པ་དང་། ནུ་མཆན་སོག་
དབྲག་གཟེར་ལ་མིག་རྩ་ཧར་བ་འབྱུང་། སྲོག་རྩར་འགྲམས་ན་མིག་ཧར་ལ་ཕུས་འདེབས་པ་དང་། དྲན་པ་མི་
གསལ་ཞིང་ཟུག་ཆེ་ལ་ལག་པས་ས་ལ་འབྲད་དོ། །གློ་འགྲམས་ནི་རོ་རྒྱབ་ལྕི་ཞིང་ཉལ་མི་ཤེས་པ་དང་། སྣ་འབུད་
ཅིང་དབུགས་མི་བདེ་ལ་གྲེ་བར་ཤུ་སྒྲ་བསྒྲགས་པ། གློ་ལུ་མི་ཤེས་པ་དང་། ཐལ་གོང་མནན་སྙམ་བྱེད་པ། བྲང་དང་
རྒྱབ་ཏུ་གཟེར་ལ་དགྱེ་དགུ་དཀའ་བ་དང་། ལུད་པ་འགོག་དཀའ་བ་དང་
། ཁྲག་དང་རྣག་ཏུ་ལུ་བའོ། །མཆིན་
འགྲམས་ནི། རྩིབ་མའི་སྒང་དང་མཆིན་པའི་སྣར་གཟེར་ཞིང་ན་བ་དང་། ལུད་པ་ཁྲག་ཏུ་ལུ་བ་དང་སྣ་ཁྲག་འཛག
གློ་སྙིང་མི་བདེ་བ་དང་། སྟོད་བརྒྱངས་ཤིང་དབུགས་འདེགས་པ། མིག་སྤྲིན་དམར་ལ་མི་གསལ་ཞིང་། ཕོ་བ་སྐྲངས་
པ་ལྟར་བསྒོང་པ་བྱུང་ངོ༌། །དེ་དང་འབྲེལ་བའི་མཆིན་དྲིར་འགྲམས་ན་ཤ་སྔོ་ལ་རོ་སྟོད་བརྒྱངས་པ། གློ་སོར་ཞིང་།
ལུས་འགུལ་ཚེ་སྙིང་བརྡུང་ཞིང་འགྲོ་མི་ནུས་པ་དང་། ལུས་པོ་གྱོང་ལ་ཉུང་མ་བསྲེགས་ནས་གཅུས་པ་དང་འདྲ་བ།
171



མིག་དམར་ཞིང་མཆིན་དྲི་འཁོར་ལ་སྐེའི་རྩེ་ཆུང་བརྒྱངས་པ་ལྟར་འོང་ངོ༌། །མཆེར་པར་འགྲམས་ན་ཕོ་སྟོད་སྦོ་
ཞིང་གཡོན་ངོས་གཟེར། གདོང་གྲོ་བོའི་མདོག་འཆར་ཞིང་། སྦོ་འཁྲོག་བྱེད་ལ་སྐབས་སུ་འཁྲུ་བ། གཡོན་ངོས་ཀྱི་
རྩིབ་སྒང་དང་རྩིབ་སྣར་གཟེར་ཞིང་ཤ་ལྤགས་འཕྲིག་གོ། མཁལ་མར་འགྲམས་ན་མཚང་ར་མི་ཐེག་ཅིང་དགྱེ་དགུ་
དཀའ། མཁལ་ཁུང་དང་སྣེ་ས། དཔྱི་མིག་དང་བརླ་ཤའི་སྒང་སོགས་ཟུག་ཅིང་གཟེར། རླིག་འབྲས་སྐྲངས་ཤིང་དྲི་ཆུ་
ཁྲག་ཏུ་འཛག ཕོ་བར་འགྲམས་ན་སྒྲེག་པ་དྲག་པོ་འོང་ཞིང་། ཕོ་སྟོད་སྦོ་འཁྲུག་བྱེད་པ་དང་། ཟས་སྐོམ་ཅི་ཟོས་
སྐྱུགས་པ། གླང་ཐབས་སུ་ལྡང་ཞིང་ཕོ་བ་བསྒངས་ནས་ཉལ་མི་ཤེས་པར་འགྱུར་རོ། །ལོང་དུ་འགྲམས་ན་ལོང་ཕུག་
གཟེར་ཞིང་སྒང་ལ་སྦོ་འཁྲོག་མང་བ་དང་། གློ་འདེགས་ལ་རོ་སྟོད་གང་ཞིང་གྲང་སྙམ་བྱེད་པ་དང་། དབུགས་ངན་
རྗེས་ལ་ཕྱི་ས་མི་ཐུབ་པར་འཆོར་རོ། རྒྱུ་མར་འགྲམས་ན་རྒྱུ་ཡུལ་དུ་ཚ་འབྲབ་དང་འཁྲིལ་སྙམ་བྱེད་པ། སྣེ་སར་རྒྱུ་མ་
ལྷུང་སྙམ་དང་། དྲི་ཆུ་སྡོམ་ཞིང་རྒྱུ་སྨད་གླང་ཐབས་ལྡང་ངོ༌། །མཁྲིས་པར་འགྲམས་ན་མིག་སེར་ལ་ཤ་མདོག་སྔོ་བ་
དང་མགོ་བོ་ལྕི་ཞིང་མཆིན་པ་སྐྲངས་སྙམ་དང་། མཁལ་མ་དང་མཆིན་དྲི་རྣམས་ན། རོ་སྟོད་གོང་སྙམ་དང་། ཆུ་
དམར་ཞིང་གླང་ཐབས་སུ་འོང་། ལྒང་པར་འགྲམས་ན་རྒྱུ་ཞབས་དང་མཁལ་ཁུང་ན་ལ་ཆུ་ཁ་སྙི་ཞིང་སྣེ་སའི་ཡུལ་དུ་
ཚ་འབྲབ་བྱེད་དོ། །བསམ་སེར་འགྲམས་ན་དཔྱི་མིག་དང་བརླ་སུལ་ན་ལ་དཔྱི་ཟུར་གྱི་སྟ་ཤ་ཆད་སོང་སྙམ་པ་དང་།
ལངས་མི་ཤེས་པ་དང་། རྐང་པ་བཤལ་སྤྲིད་བྱེད་ཅིང་། མཚང་རའི་འབྲེལ་མཚམས་ན་ལ་སྐབས་སུ་དྲི་ཆུ་སྡོམ་སྙམ་
བྱེད་དོ། ། །
2. ཕྱིའི་ཤར་འགྲམས་པ་ལ་ཞྭ་དང་ཤ་གཞན་འགྲམས་པ་གཉིས་ལས། ཉ་ལ་འགྲམས་ན་ཉ་སྣ་སྐྲངས་ཤིང་
ལྔའི་བྱ་བ་ཉམས་པར་འགྱུར་བ་དང་། ཤ་གཞན་རྣམས་འགྲམས་ན་བརྡུངས་སྙམ་བྱེད་ཅིང་ན་ལ་མདོག་དམར་
པོར་སྐྲངས་སོ། །རུས་ལ་འགྲོམས་ན་ཚིགས་རྐང་མགོ་སྲུབས་རྩིབ་མ་བཞི་ལས། ཚིགས་འགྲམས་ན་འགུལ་དཀའ་
ཞིང་ཟུག་ཆེ་ལ་ཚིགས་དེའི་གོང་འོག་སྐྲངས་པ་དང་། རྐང་ལ་འགྲམས་ན་འགུལ་དཀའ་ལ་གཏིང་ནས་ལྷང་ལྷང་ན་
བར་བྱེད། མགོ་བོའི་སྲུབས་རྣམས་འགྲམས་ན་དྲན་པ་མི་གསལ་ཞིང་སྐྱུག་ཅིང་འཁྱོམས། རྩིབ་མར་འགྲམས་ན་
ཟུག་ཆེ་ཞིང་མནན་ན་མི་བཟོད་དོ། །རྩར་འགྲམས་པ་ལ་མགོ་དང་བྱང་ཁོག་ཡན་ལག་གསུམ་ཡོད་པ་ལས། མགོའི་
རྩེར་འགྲམས་ན་རྩ་རྒྱུད་འཕྲིག་ཅིང་ན་བ་དང་། རྩ་སྟེང་སྐྲངས་ཤིང་རྩི་འབྲུམ་འབྱུང་བ་ཡིན། བྱང་ཁོག་གི་རྩར་
འགྲམས་ན་གློ་ལུ་འབྱུང་ཞིང་གང་འགྲམས་པའི་ཡུལ་དུ་གཟེར་བ་དང༌། ཚ་བ་སྐྱེ་ཞིང་སྐྲངས་རྗེས་རྣག་ཏུ་འགྱུར།
ཡན་ལག་གི་རྩར་འགྲམས་ན་རྩའི་རྒྱུད་ཀུན་མདོག་དམར་པོར་སྐྲངས་ཤིང་ཚ་འཁྱུག་བྱེད་ལ་བརྐྱང་བསྐུམ་གྱི་བྱ་བ་
དཀའ་བར་འགྱུར། ཆུ་རྒྱུས་འགྲམས་ན་དགྱེ་དགུ་མི་ཤེས་པར་སྐྲངས་པ་འབྱུང་ལ། དེ་ཡང་ཆུ་བ་ཤས་ཆེར་ལུས་དང་
172



ཡན་ལག་སོགས་ཀྱི་རྒྱབ་སྟེ་གཏིང་ན་གནས་པ་ཡིན་ལ། རྒྱུས་པ་གང་ཡིན་དེ་བཞིན་མདུན་ནམ་ཕྱི་ན་གནས་པ་
དང་། ཡན་ལག་འགའ་རེར་ལྷན་དུ་གནས་པའང་ཡོད་པས་སོ། །
སྨན་བསྡུས་ཨེ་ལས། བྱ་བ་དྲག་ཤུལ་བརྡབས་ལྟུང་གིས་དོན་སྣོད་སོགས་འགྲམས་པའི་ཚད་པ་སྟེ། གང་
འགྲམས་གཟེར་ལྡང་ཞིང་། དྲག་པོའི་ལས་ཀྱི་རྗེས་སུ་ན་ན་འགྲམས་ཚད་དོ། སྙིང་འགྲམས་ཁ་ལྐུགས་པ་སོགས་རྒྱུད་
དུ་གསལ། ཞེས་སོ། །
བཞི། བཅོས་ཐབས།
སྤྱི་བཅོས། ཧོང་ལེན་དྲུག་ཐང་ངམ་སྐྱེར་ཐང་བཞི་པ་བཏང་ནས། ཚ་བ་རབ་འབྲིང་ཐ་གསུམ་གྱི་དབྱེ་བས་ག་
བུར་བདུན་པ་དང་། དགུ་པ། ཉི་ཤུ་རྩ་ལྔ་སོགས་སྦྱར་བ་དང་། ཁྱད་པར་ཕྱི་ནང་འགྲམས་ཚད་ཀུན་ལ་སྟོད་ལུགས་
ག་བུར་བཅོ་བརྒྱད་པ། འཁྲུགས་རྒན་གློ་རོ་ཅན་ཆམ་གཞུག་སོགས་ལ་འཁྲུགས་གློ་ཀུན་སེལ། བརྡབས་འགྲམས་ཀྱི་
རིགས་ཚ་གྲང་གང་ལ་ཀྱི་ལྕེ། ཆུ་རྩ། བྲག་ཞུན་གསུམ་སྦྱར་བ། བྱང་ཁོག་འགྲམས་ལ་ག་བུར་སྦྱོར་བ་དང་། རྡུལ་
དབྱུང་། སྟོད་སྨད་གང་རྒྱུས་ཀྱི་རྩ་གཏར་བ། བཤལ་གྱིས་སྦྱང་བ་སོགས་ནད་རྟགས་དང་བསྟུན་ནས་གང་ལ་གང་
ཕན་རིག་པས་བསྒྱུར་ནས་གཏོང་། ནད་རྗེས་སུ་སེང་ལྡེང་དགུ་པ་དང་བདུན་པ་བསྟེན་པ་དང་། རྩ་བ་ལྔ་སོགས་ཕྱི་
རྒྱུད་ལྟར་གང་འཕྲོད་ཀྱི་སྨན་མར་སྦྱར་བ་བསྟེན་པས་ཕྱི་རྗེས་བཅད། དཔྱད་དུ་དོན་ལྔ་ལ་གང་བབས་གཏར་གྱིས་
དབྱུང་བ་དང༌། སྣོད་དྲུག་གང་བབས་དེ་མཐུན་བཤལ་གྱིས་སྦྱང་བར་བྱའོ། །གཞན་ཡང་རྩེ་ལ་བབས་ན་དུགས།
ཤ་རུས་ལ་ལུམས། རྒྱུ་ལོང་གཉིས་ལ་མས་བཏང༌། ཚིགས་པ་ལ་ཆུ་ལྕག་སོགས་དང་། ནང་གི་འགྲམས་རིགས་
མཐའ་དག་ལ་རིག་པས་དཔྱད་མཁས་ཀྱིས་སྦྱར་བར་བྱ་བ་དང་། ཟས་དང་སྤྱོད་ལམ་བསིལ་ཞིང་དལ་བ་བྱའོ། །
བྱེ་བྲག་གི་བཅོས། 1. ནང་སྙིང་འགྲམས་ལ་ག་བུར་བཞི་པ་དང་། ཨ་གར་དགུ་པ། ཛཱ་ཏི་ཅུར་ནིས་སོགས་
བསྟེན་པ་དང༌། སྲོག་རྩར་འགྲམས་ན་སྙིང་གི་བཅོས་དང་འདྲ་ལ། ཁྱད་པར་སྤྱི་གཙུག་དང་རྐང་མཐིལ་གཏར་ལ་
བསྲེག གློ་བར་འགྲམས་ན་ག་དུར་གསུམ་ཐང་བཏང་ཞིང་། ག་བུར་སྦྱོར་བ་གང་རིགས་དང་ཅུ་གང་ལྔ་པ་གློ་
འཁྲུགས་སྐབས་ལྟར་སྦྱར་ཞིང་། ཅུ་གང་བདུན་པའི་ལྡེ་གུས་ཚད་རོ་བཅག་མཆིན་འགྲམས་ལ་ག་བུར་དགུ་པ་དང་།
གུར་གུམ། གཡུ་རྙིང་། པྲི་ཡང་ཀུ། སག་རྩི་བཅས་བཞི་པོ་ར་མར་ལ་སྦྱར་བ་བསྐོལ་ལ་རླངས་ཡལ་དུས་སུ་ཁོང་དུ་
བཏང་། དེ་དང་འབྲེལ་བའི་མཆིན་དྲིར་འགྲམས་ན་མཆིན་པའི་བཅོས་བཞིན་བྱས་རྗེས། ཕྱི་རྒྱུད་རྩ་སྦྱོང་དང་མན་
རྒྱུད་ལྟོ་བཤལ་ གཉིས་ཀྱིས་སྦྱོང་བྱ། མཆེར་པར་འགྲམས་ན་ཅུ་གང་བཅུ་ གཅིག་བཏང་བ་དང་། མཁལ་མར་
173



འགྲམས་ན་དང་པོ་ཙན་དན་བདུན་པ། བར་དུ་ཞོ་ཤའི་ཕྱེ་མ་བཏང་ལ་བྱིན་ལོང་གཏར་བ་དང་། ཐ་མར་ཤུག་པའི་
སྨན་མར་བསྟེན་ཞིང་དུགས་ལུམས་བྱ། ཕོ་བར་འགྲམས་ན་སྐྱུགས་ཀྱིས་འདྲེན་པ་དང་། མཆེར་པར་འགྲམས་ན་
འོལ་མོ་སེ་དང་པོ་སོ་ཆ་འོ་མར་སྦྱར་བ་བཏང་ཞིང་། རྒྱམ་ཚྭ་བདུན་པའི་རིལ་བུ་བསྟེན། ལོང་འགྲམས་ལ་ཤིང་ཀུན་
གསུམ་ཐང་དང་། ཤིང་ཀུན་ཅུར་ནིས་གཏོང་། རྒྱུ་མར་འགྲམས་ན་མན་རྒྱུད་ལྟར་བཤལ་གྱིས་སྦྱངས། མཁྲིས་པར་
འགྲམས་ན་ཏིག་ཏ་དང་བ་ལེ་ཀའི་ཐང་བཏང་ཞིང་། ག་དུར་བཅུ་གཅིག་པ་བསྟེན་ལ་སྦྱང་བར་བྱ། སྒྲུང་པར་
འགྲམས་ན་མཁལ་བཅོས་བྱས་པས་འཐུས་ལ། མན་རྒྱུད་ཆུ་སྨན་བསྟེན་པ་སོགས་ཀྱང་ལེགས། གོང་གསལ་དོན་
སྣོད་ཀྱི་བཅོས་དེ་དག་བྱས་པ་དང་མཚུངས་པར་གཏར་དང་བསྲེག་གི་བཅོས་རྣམས་ཀྱང་རྒྱུད་དང་མཐུན་པར་བྱ་
བ་གནད་དུ་ཆེའོ། །
2. ཕྱི་ཡུལ་འགྲམས་པ་བཅོས་པ་ནི། ཞྭ་འགྲམས་ལ་ཟན་དྲོན་དང་སྒ་དང་གོ་སྙོད་བཏབ་པའི་ཨ་ས་དང་
འབའ་ཆས་བདུགས་པ་དང་། ཤར་འགྲམས་ན་ལུམས་དང་གཏར་ག ཚིགས་འགྲམས་ལ་ཁྱད་པར་སྐྲངས་མདོག་
དམར་བ་བྱུང་ཚེ་ཆུ་ལྕག་བྱ་བ་དང་། མཚན་མོ་བྱེ་མ་རློན་པའམ་བ་ལྕིའི་ལུམས་སུ་ཞུགས་པ་གལ་ཆེ། རྐང་འགྲམས་
ལ་སྐུ་སྦྱོར་བྱས་ལ་ཕྱིང་དེབ་བཅིང་སྲུབས་འགྲམས་ལ་རྒྱ་ཆིངས་དང་། གཙུག་དང་། མཚོག་མར་ཞུ་མཁན་བླ་སྒང་
སྤང་སྤོས་རྣམས་རས་ལ་གཏུམ་པ་མར་ནག་ལ་བཙོས་པའི་ཚན་རྡོ་དང་མེ་བཙའ་བྱ། རྩིབ་མ་དང་སྒྲོག་རུས་ཆག་པ་
དང་འགྲམས་པ་ལ་ཧོར་གྱི་མེ་བཙའ། མགོ་བོའི་རྩ་འགྲམས་ལ་སྤང་རྩི་བཞི་ཐང་བཏང་རྗེས་གང་འགྲམས་གཏར་བ་
དང༌། འབྲུ་སྣ་དང་བདུད་རྩི་ལྔས་བདུག ཡན་ལག་གི་རྩ་འགྲམས་ལ་ཚན་རྡོ་དང་མེ་བཙས་གང་འགྲམས་མནན།
ཆུ་རྒྱུས་འགྲམས་ན་སུག་པ་བཞི་པ་ཕབ་དང་སྦྱར་བ་ཆུ་འཇམ་གྱིས་བསྔོས་པ་དང་། རླངས་ལུམས་བྱ་བ་སོགས་མན་
རྒྱུད་ལྟར་བཅོས། སྦོས་ཤིང་སྐྲངས་པ་བྱུང་ན་ཆུ་སྒོ་ནས་དབྱེ་ཞིང་གང་སྦོས་དེ་ནས་རྔབས་རས་དྲངས་ཤིང་། བརྐྱང་
བསྐུམ་སོགས་རིམ་གྱིས་ལེགས་པར་བསླབ་ནས་རང་མལ་དུ་འོང་བ་བྱའོ། །
ཀོང་སྤྲུལ་ཟིན་ཏིག་ལས། འགྲམ་ཚད་འཁྲུགས་ཚད་སོགས་ཕལ་ཆེར་རྒྱས་ཚད་གཞིར་བཞག་ལ་སྡོང་ཟླ་
གང་བྱུང་གི་གཉེན་པོ་དང་བསྡེབ། འཁྲུགས་སུ་ཤོར་བར་ག་བུར་ཉེར་ལྔ་ཟབ་ཀྱང་གཉན་ཤས་མ་ཆོག་པར་མི་
བཏང་། བཏང་དུས་ཀྱང་གཙོ་བོ་ག་བུར་སྲན་མ་ཙམ་བྱེད་ནས་སྟོང་རི་ཟིལ་བ་ཕོན་ཆེར་བཏང་བ་ཕྱག་ལེན་ཡིན།
གཞན་ཡང་། ཚ་བ་དོན་སྣོད་དུ་བབས་པའི་རིགས་གོང་གི་རྒྱས་ཚད་བཅོས་གཞིར་བཞག་སྟེང་། སོ་སོའི་གཉེན་པོ་
དང་ལྟག་སྤྲོད་དུ་བཏང་དགོས་ཏེ། སྙིང་ཚད་སྙིང་མི་བདེ། ཟ་ཟི་ཆལ་ཆོལ་བྱེད་པ་རྒྱུད་ཀྱི་སྲོག་འཛིན་རྒྱུད་པ་དང་།
བསིལ་བཅུད་སོགས་ཨ་གར་རིགས་བཏང་། གློ་ཚད་ལུད་པ་ཁྲག་ཏུ་འོང་བ་ལ་ཨ་བྱག་དྲུག་ཐང་། རྟ་ཟི་དམར་པོ།
174



ཕྱི་རྒྱུད་གུར་གུམ་བདུན་པ། གཙོ་བརྒྱད་བཅུ་གཉིས་ལྷག་པར་ཟབ། ཁྱུང་སྔོན་དགུ་པའང་ཟབ་ཅིང་གཉན་ཤས་ཆེ་
ན་སྲོ་ལོ་བྲི། འཁྲུགས་གློ་ཚ་ཤས་ཅན་ལའང་ཁྱུང་དགུ་ལེགས་ཤིང་དེ་ལ་ཅུ་གང་བསྣན་པ་ཕྱག་ལེན་ཡིན། ཚད་མགོ་
ཆོག་ནས་ག་བུར་རིན་ཆེན་ཞགས་སྦྱོར། ཕྱི་རྒྱུད་ཙནྡན་བརྒྱུད་པ་ཟབ། མཐར་གཙོ་བོ་ཉེར་ལྔ། ནོར་བདུན་གློ་སྨན།
སྤྲིན་བྲལ་ཟླ་ཟེར་སོགས་བཏང་། འདི་དང་གློ་བ་ཁྲག་རྒྱས་གཉིས་རུལ་ཉེན་ཆེ་བས་མཐར་རྒྱབ་རྩ་དྲུག་འདུས་དང་
དཔུང་རྩ་གང་རུང་གཏར།
མཆིན་ཚད་ལ། གི་ཝཾ་དགུ་པ། གི་ཏིག ཨུཏྤལ་བརྒྱད་པ། ཉམས་ཡིག་གི་ཝཾབཅུ་གཅིག མན་རྒྱུད་ཙན་དན་
སྦྱོར་བ། ཕྱི་རྒྱུད་གུར་གུམ་བདུན་པ། གཙོ་བརྒྱད་ལ་གི་ཝཾ་དངོས་ཡོད་ན་རབ། མེད་ན་བྲག་ཞུན་སྦྱར། གང་ཡང་ཆ་
མཐོ་བྱས་པ་བཏང་། མཐར་མཁྲིས་བཤལ་ལམ་རུ་ཐུང་གཏར། མཆིན་མཁྲིས་འདོམས་རྩའང་ལེགས། །
མཆེར་ཚད་ལ། རྒྱུད་ཀྱི་གུར་གུམ་བདུན་པ། ཨ་རུ་བདུན་པ་བཏང་། མཁལ་ཚད་ལ་ཤུག་ཚེར་བདུན་སྦྱོར།
ཕྱི་རྒྱུད་གུར་བདུན། གུར་གུམ་བཅུ་གསུམ་ཟབ། མཐར་བྱིན་གཞུག་ལོང་རྩ་གང་རུང་གཏར། གཉན་ཚད་མཁལ་
མར་བབས་པའི་ཁ་མེད་ལ་བྱེ་རིང་རྣམ་རྒྱལ་དགུ་པ་བཏང་། འདི་རྣམས་ཀྱི་ནད་རྟགས་ནི་གང་ལ་བབས་པའི་ཐད་
ཀྱི་རྩིབས་མ་སོགས་གཟེར་བ་ལས་ཤེས་ཤིང་། ཆུ་མདོག་ཀྱང་དམར་ཤས་ཆེ་ན་གློ་བ། སྨུག་ཤས་ཡོད་ན་མཆིན་པ།
ལྗང་མདོག་ཡོད་པ་མཆེར་པ། དམར་སེར་བྱེ་ཞབས་ཅན་རྟོགས་ཞད་ཡོད་པ་མཁལ་མ་ལ་ནད་ཡོད་པའང་ཤེས་
པར་བྱའོ། །
ཕོ་བར་གཟེར་འདྲིལ་བའི་ཕོ་ཚད་ལ། བྲག་ཁྱུང་། སླེབ་ཆོག བྲག་ཞུན་དགུ་པ་ཁ་རྐྱང་སོགས་བཏང་།
དཀར་པོ་དྲུག་སྦྱོར་སྟེང་རྒྱམ་ཚྭ། བསེ་སྦྱར། གླ་རྩི། ཕུར་ནག་ཁརྗེ་རྣམས་སྦྱར་བས་གཉན་གླང་ཕོ་བར་
བབས་པ་ལ་ཟབ་གསུངས། རྒྱུ་མར་བབས་ན་མཁྲིས་ཕྱེ་ཉེར་ལྔ་སོགས་ཕལ་ཆེར་རྒྱུ་རིམས་ལྟར་བཅོས། ཞེས་
གསུངས་པ་ལྟར་ཤེས་པར་བྱའོ། །
གསུམ་པ། འཁྲུགས་ཚད།
གཡུ་ཐོག་དགོངས་རྒྱན་ལས། བརྟེན་པ་ལུས་ཀྱི་ཉེས་པ་གསུམ་འཁྲུགས་པས་རྟེན་ཁྲག་ཚད་བསྐྱེད་པར་
བྱས་ནས་ནད་ཟུངས་ཀྱི་མཚན་ཉིད་རྣམས་འདྲེས་ཤིང་ཕན་ཚུན་འཁྲུགས་པར་གྱུར་པའི་ཚད་པའི་མིང་ཞེས་
གསུངས་པ་བཞིན། འཁྲུགས་ཚད་ཅེས་པ་ནི་རྐྱེན་གྱིས་ཉེས་པ་འཁྲུགས་ཏེ་ནད་ཟུངས་ཀྱི་མཚན་ཉིད་རྣམས་འབྲེལ་
175



ཞིང་འཐབ་པས་ཚ་བའི་སྟོབས་སུ་གྱུར་པས་ན་འཁྲུགས་ཀྱི་ཚ་བ་ཞེས་བྱ་ལ། འདིར་རྒྱུ་དང་། རྐྱེན། ངོ་བོ། དབྱེ་བ།
རྟགས། བཅོས་པའི་ཐབས་ཏེ་རྣམ་པ་དྲུག་གི་སྒོ་ནས་བཤད་པར་བྱའོ། །
གཅིག འཁྲུགས་ཚད་ཀྱི་རྒྱུ།
ནད་གཞིའི་མཁྲིས་པ་མཚན་ཉིད་བདུན་ལྡན་ཁྱད་པར་ཚ་བའི་རང་བཞིན་ཅན་དེ་ཡིན་ཏེ་མཁྲིས་པ་དེ་ཉིད་
རྐྱེན་གྱིས་རྣམ་པར་གྱུར་པ་ཉིད་ཀྱི་ཕྱིར་རོ། །
གཉིས། འཁྲུགས་ཚད་ཀྱི་རྐྱེན།
སྤྱིར་དུས་དང་ཟས་སྤྱོད་སོགས་དམན་ལྷག་ལོག་པ་ཅི་རིགས་ཀྱིས་བསྐྱེད་པ་ཡིན་ལ། དེ་ཡང་སོ་སོར་ཕྱེ་ན་
ཡུལ་དུས་སོགས་མཁྲིས་པ་སྐྱེད་པར་བྱེད་པའི་རྐྱེན་འདོམས་ཞིང་། ཁྱད་པར་ན་ཚོད་དར་མ་ནད་ཁམས་ཁྲག་
མཁྲིས་ཤས་ཆེའི་མི་ལ་ཟས་སྐོམ་ཤ་མར་ཆང་སོགས་དྲོད་བཅུད་ཆེ་བའི་རིགས་བསྟེན་དྲགས་པ་དང་། ལུས་ངག་གི་
བྱ་བ་དྲག་ཤུལ་བྱས་པ་དང་། རྒྱུད་ལ་ཞེ་སྡང་དྲག་པོ་སྐྱེས་པ་སོགས་ནི་རྒྱས་འཁྲུགས་ཀྱི་རྐྱེན་དང་། ཡུལ་དུས་སོགས་
རླུང་བསྐྱེད་པའི་རྐྱེན་འདོམས་ཤིང་། ཁྱད་པར་ན་ཚོད་རྒས་པ། ནད་ཁོམས་རླུང་ཤས་ཆེ་བས་མྱ་ངན་དང་སེམས་
ལས་ཆེར་བྱེད་པ་དང་། ལྟོ་དང་གཉིད་ཆག་པ། ཉལ་པོ་སྤྱད་དྲགས་པ། དཀའ་ཐུབ་ཀྱི་ལས་བྱས་པ། ལྟོ་སྟོང་ལུས་
ངག་གི་དྲག་ཤུལ་གྱི་ལས་བྱས་པ་སོགས་ནི་སྟོངས་འཁྲུགས་ཀྱི་རྐྱེན་དང་། ཡུལ་དུས་སོགས་བད་ཀན་བསྐྱེད་པའི་
རྐྱེན་འདོམས་ཤིང་། ཁྱད་པར་ན་ཚོད་བྱིས་པ་ནད་ཁམས་བད་ཀན་ཤས་ཆེ་བའི་མི་ལ་འཁྲུགས་བྱུང་བ་ནི་འཇམ་
འཁྲུགས་ཀྱི་རྐྱེན་ཡིན་ནོ། །
གསུམ། འཁྲུགས་ཚད་ཀྱི་ངོ་བོ།
བརྟེན་པ་ཉེས་གསུམ་འཁྲུགས་པས། རྟེན་ཁྲག་ཚད་ཆེར་བསྐྱེད་ནས་ལུས་ཟུངས་བསྲེག་པ་ནི་འཁྲུགས་ཚད་
ཀྱི་ངོ་བོ་ཡིན། མིང་གི་རྒྱུ་མཚན་ནི། ནད་ཟུངས་ཀྱི་མཚན་ཉིད་རྣམས་འདྲེས་ཤིང་འཐབས་པས་ཚ་བ་སྟོབས་སུ་
གྱུར་པ་ལྟར་གནས་པའི་ཕྱིར་འཁྲུགས་ཞེས་བྱའོ། །
176



བཞི། འཁྲུགས་ཚད་ཀྱི་དབྱེ་བ།
རྒྱུས་འཁྲུགས་དང་། སྟོངས་འཁྲུགས། འཇམ་འཁྲུགས་ཏེ་གསུམ་མོ། །དེ་ཡང་ཚ་བ་ཁྲག་ལ་རྒྱས་པ་ནི་རྒྱས་
འཁྲུགས་ཀྱི་ངོ་བོ་དང་། རླུང་ཁྲག་འཁྲུགས་ནས་མཁྲིས་ཚད་རླུང་གིས་བྱས་པ་ནི་སྟོངས་འཁྲུགས་ཀྱི་ངོ་བོ་དང་།
ཁྲག་མཁྲིས་ཀྱི་ཚ་བའི་མགོ་བད་ཀན་གྱིས་མནན་པ་ནི་འཇམ་འཁྲུགས་ཀྱི་ངོ་བོ་ཡིན་ཞིང་། དེ་རེ་རེ་ལ་ནང་གསེས་
དབྱེ་ན་དུ་མ་ཞིག་ཡོད་ཀྱང་འདིར་དང་པོ་རྒྱུས་འཁྲུགས་ལ་རང་རྒྱུད་ཅན་གྱི་རྒྱུས་འཁྲུགས་དང་། འདུ་བའི་
འཁྲུགས་རིགས་གཉིས་དང་། སྟོང་འཁྲུགས་ལ་ཚ་སྟོངས་དང་གྲང་སྟོང་ས་གཉིས། འཇམ་འཁྲུགས་ལ་གཅིག་བཅས་
དབྱེ་བ་ལྔ་རུ་བསྡུས་ཏེ་བཤད་པ་ཡིན་ནོ། །
ལྔ། འཁྲུགས་ཚད་ཀྱི་ནད་རྟགས།
1. རྒྱས་འཁྲུགས་ནི་རྩ་རྒྱུད་སྦོམ་ལ་ཤུགས་དྲག་ཅིང་མཁྲང་ལ་མགྱོགས་པ། ཆུ་མདོག་དམར་སེར་དྲི་མ་
དུགས་ཤིང་རླངས་པ་ཆེ་བ། གྲང་ཤུམ་བྱེད་ཡུན་ཐུང་བ། གར་བབས་སྟེང་དུ་གཟེར་དོད་དྲག་པས་དགྱེ་དགུ་དཀའ་
བ། དབུགས་རྒོད་ཅིང་ལུད་པ་དམར་སེར་རམ་དུད་ཁུ་འདྲ་བ་བྱུང་། བྱེ་བྲག་དོན་ལ་ཚད་པ་རྒྱུས་ན་ཤིན་ཏུ་གཟེར་
དྲག་པ་དང་། ཁྱད་པར་སྙིང་ལ་ཚད་པ་རྒྱས་ན་མིག་དམར་ཞིང་ནུ་དབྲག་དང་མཆན་འོག་གཟེར་བ། ལྕེ་སྐམ་ལ་
དྲན་པ་མི་གསལ་ཞིང་། བླ་འཆོལ་མང་དུ་སྨྲ་བ་དང་། གློ་བར་ཚད་པ་རྒྱས་ན་རྣག་དང་ཁྲག་ཏུ་ལུ་ཞིང་། དཔུང་མིག་
དང་སྒྲོག་རུས་སོག་དབྲག་བྲང་གི་མདོ་རྣམས་ན་བ་དང་། མཆིན་པར་རྒྱས་ན་རྩིབ་ལོགས་གཡས་དང་མཆིན་སྟེང་
གཟེར་ཞིང་ལུད་པ་དམར་སེར་འབྱུང་བ། ལུས་ཤེད་ཆུང་ལ་བཤུལ་ཤ་ལྕི་བ་དང་། མཆེར་པར་རྒྱུས་ན་མིག་འབུར་
ཚུགས་སུ་བལྟ་ཞིང་སྦྲིད་པ་མང་བ། གཡོན་གྱི་རྩིབ་ཐུང་གཟེར་བ། ལུད་པ་སྨུག་ནག་འབྱུང་ཞིང་ལུས་ལ་འབྲུམ་ཕྲན་
འབྱུང་བ་དང་། རྩ་ལ་རྒྱས་ན་ལུས་སྦྲིད་ཅིང་། མིག་དམར་བ། སྐད་འཛེར་ཞིང་སྐོམ་དད་ཆེ་བའོ། །སྟོད་དུ་རྒྱས་ན་
མིག་ཆུ་དམར་རམ་སེར་བ་དང་། ཁྱད་པར་མཁྲིས་པར་རྒྱུས་ན་ལུས་ཡོངས་སེར་པོར་འགྲོ་བ་ཡིན་ནོ། །གཉིས་པ་
འདུ་བའི་ཚ་རིམས་ནི་ཕུམ་སེར་འཁྱེར་ཞིང་ཚིགས་གཞི་དང་མགོ་བོ་ན་ཞིང་ཟ་ཟི་བྱེད་པ་སོགས་རིམས་ནད་དང་
འདྲ་བ། གཟེར་དང་ལུད་པ་སོགས་གློ་ཚད་ཇི་ལྟ་བ་བཞིན་འབྱུང་བ་ཡིན།
2. སྟོངས་འཁྲུགས་ནི་གཡལ་འདར་བྱེད་ཅིང་གཟེར་བ་གནས་ངེས་མེད་དུ་འཕོ་བ་དང་། སྙིང་མི་བདེ་ཞིང་
བྲང་དང་རྒྱབ་ན་བ། དང་ག་མི་བདེ་ཞིང་ལུས་བརྩེ་ལ་ཕྲུམ་སེར་འཁྱེར་བ། ཁམས་ཀྱི་བབ་ངན་ཞིང་མགོ་བོ་འཁྱོམ་
177



པ། རུས་ཚིགས་ན་ཞིང་ལུད་པ་གོག་དཀའ་བ་དང་། ཁྱད་པར་ཚ་སྟོངས་ནི་རྩ་སྟོངས་ལ་མགྱོགས་པ་དང་། ཆུ་མདོག་
དམར་ལ་ལྦུ་བ་ཆེ་ཞིང་རླངས་པ་འཚུབ་པ། མིག་དམར་ཞིང་ལྕེ་སྐམ་པ། ཕྱི་དྲོད་ཆེ་ལ་ཟ་ཟི་དང་ཆལ་ཆོལ་འོང་བ་
དང་། གྲང་སྟོངས་ནི་རྩ་སྟོང་ལ་དལ་ཞིང་ཆུ་མདོག་སྔོ་ལ་ལྷ་བ་གསོབ་པ་དང་། ལུས་ཤེད་ཆུང་ཞིང་ག ཉིད་ཡེར་བ།
སྙིང་འདར་ཞིང་ཤུ་ཡིས་འདེབས་པ་དང་། སྟོང་སྐྱུགས་བྱེད་པ་སོགས་ཀྱི་ནད་རྟགས་འབྱུང་།
3. འཇམ་འཁྲུགས་ནི་ལུད་པ་མི་གཙང་བ་དང་། གཟེར་ཕྲན་འབྱུང་བ། རྩ་ཆུ་ལ་ཚ་བའི་རྟགས་རིམ་གྱིས་
སྐྱེད་པ་ཡིན་ནོ། ཆ་ལག་བཅོ་བརྒྱད་ལས། རྟགས་ལ་རྒྱུས་འཁྲུགས་སྤྱི་དང་བྱེ་བྲག་གཉིས། །སྤྱི་རྟགས་རྩ་ནི་སྦོམ་
དྲག་མཁྲང་ལ་མགྱོགས། །ཆུ་མདོག་དམར་སེར་དྲི་དུགས་རླངས་པ་ཚེ། །ཕྲུམ་སེར་ཡུན་ཐུང་གཟེར་དྲགས་དགྱེ་
དགུ་དཀའ། །དབུགས་རྒོད་ལུད་པ་དམར་སེར་དུད་ཁུ་ལུ། །བྱེ་བྲག་ཚ་རྒྱུས་ནད་སྟོབས་ཤིན་ཏུ་རྒྱས། །ཚ་སྐྱུག་
ཚ་རྨུགས་ལུད་པ་མི་ཐོན་ཏེ། །གཏིང་ནས་ཁོགས་ན་དམར་སེར་ནས་ཙམ་འབྱུང་། །གྱེན་དུ་མ་རྡོལ་དོན་ལ་
རྨུགས་པ་ཡིན། །དུག་ཐབས་ན་མ་ཐོག་ནས་ཅར་ལ་ཐེབས། །ལུད་པ་དུད་ཁུ་ཉུང་བསྲེགས་ཁུ་བ་འདྲ། །འདི་
ཡིས་གནོད་འདྲུལ་གསོ་བ་ཆེར་མི་རུང༌། །ཚ་རྡོལ་ལུད་པ་དམར་པོ་ཁྲག་ཏུ་འབྱུང༌། །ཚ་ རིམས་གཟེར་དང་
རིམས་སུ་བསྡོངས་པ་ཡིན། །གཟེར་དང་ལུད་པ་གློ་ཚ་ལྟ་བུར་འབྱུང་། །ཕྲུམ་སེར་ཟ་ཟི་ཉག་ཉོག་རིམས་དང་
འདྲ། །གཉན་ཚད་ཚ་རིམས་གཉན་ན་ད་གཟེར་ཐུང་ནད། །གཟེར་འཕོ་ལུད་པ་འགྱུར་ལྡོག་མང་བ་དང་། །ལྕེ་
མཆུ་སྐྱ་སེར་ལུས་དང་ཤེས་པ་ཡང་། །འགྲམས་འཁྲུགས་གཟེར་ཆུང་ལུད་པ་གཙང་བ་དང་། །རྩ་ཆུའི་ཚ་བ་ཆུང་
ལ་ཤེས་པ་བྱིང་། །སྟོངས་འཁྲུགས་རླུང་ཁྲག་འཐབས་པས་སྟོངས་ཚད་འདྲ། །ཞེས་སོ། །
དྲུག འཁྲུགས་ཚད་ཀྱི་བཅོས་ཐབས།
1. རང་རྒྱུད་ཅན་གྱི་རྒྱས་འཁྲུགས་ལ་སྨིན་བྱེད་བསྟེན་མི་དགོས་པས་ཐོག་མར་ཏིག་ཏ། སླེ་ཏྲེས། སྐྱུ་རུ། བ་
ཤ་ཀ་རྣམས་བསྐོལ་གྲངས་ཀྱི་ཐང་བཏང་ཏེ་མཁྲིས་པའི་ཚད་པ་བསད་ལ་གང་རྒྱས་ཀྱི་རྩ་གཏར། དེ་ཡང་གཉན་
དང་བསྡོངས་ན་གཏར་དང་ག་བུར་གྱི་སྦྱོར་བ་བསྟེན་མི་རུང་བས་ཐོག་མར་སྤང་རྩི་བཅུ་གཉིས་ཐེངས་འགར་
བཏོང་ལ། དེ་རྗེས་ཕྱི་རྒྱུད་ཀྱི་གཙོ་བོ་བརྒྱད་པའི་སྟེང་དུ་བདུད་རྩི་ལོ་མ་བསྣན་པ་གཉན་ཚད་མ་ཆོགས་ཀྱི་བར་དུ་
གཏོང་། གཉན་ཚད་ཆོགས་ནས་གོང་དུ་བཤད་པ་ལྟར་གཏར་ག་བྱེད་པའམ་ཡང་ན་ཁྲག་འཁྲུགས་ཀུན་སེལ་དང་།
ག་བུར་དགུ་བ་གཏོང་། འཁྲུགས་ཚད་དེ་ལུད་པའི་མདོག་དང་སྦྱར་ཏེ་བཅོས་ནི། ལུད་པ་སྐུ་གསོབ་ལུ་ན་འཁྲུགས་
ཚད་སྙིང་ལ་བབས་པས་སྤྱི་སྨན་སྟེང་སྙིང་ཞོ་ཤ་དང་ཨ་གར་བསྣན་པའམ་ཛཱ་ཏི། ཙན་དན་དཀར་པོ། སྙིང་ཞོ་ཤ ཅུ་
178



གང་བཅས་བཞི་པོ་སྐྱུ་རུའི་ཐང་གིས་དབུལ། ལུད་པ་མདོག་དམར་ན་གློ་བར་བབས་པས་སྤྱི་སྨན་སྟེང་ཤིང་མངར་
དང་ཨ་ཀྲོང་བསྣན་པའམ་གློ་ཚད་ཀུན་སེལ་དང་ཙན་དན་བརྒྱད་པ་སོགས་གང་འོས་བཏང་། ལུད་པ་དམར་སེར་
བྱུང་ན་འཁྲུགས་ཚད་དེ་མཆིན་པར་བབས་པས་མན་རྒྱུན་ཀྱི་གུར་གུམ་བདུན་པ་ཤ་ཀའི་ཐང་གིས་དབུལ་བའམ་
གཙོ་བོ་བརྒྱད་པར་གི་ཝཾ་དངོས་ཆ་མཐོ་བ་སོགས་བཏང་། ལུད་པ་སྨུག་ནག་ཏུ་བྱུང་ན་འཁྲུགས་ཚད་དེ་མཆེར་པར་
བབས་པས་སྤྱི་སྨན་སྟེང་ཤིང་མངར་དང་ཨ་ཀྲོང་བསྣན་པའམ་གློ་ཚད་ཀུན་སེལ་དང་ཙན་དན་བརྒྱད་པ་སོགས་
གང་འོས་བཏང་། ལུད་པ་དམར་སེར་བྱུང་ན་འཁྲུགས་ཚད་དེ་མཆིན་པར་བབས་པས་མན་རྒྱུད་ཀྱི་གི་ཝཾལྔ་པ་སེ་
རུལ་ཐང་གིས་དབུལ་བའམ་རྒྱུད་ཕྱི་མའི་མཆེར་ཚད་སེལ་བའི་གུར་གུམ་བདུན་པ་བཏང་། ལུད་སྲེ་བོ་ལྟ་བུ་བྱུང་ན་
འཁྲུགས་ཚད་དེ་མཁལ་མར་བབས་པས་སྤྱི་སྨན་སྟེང་དུ་བྲག་ཞུན་དང་གླ་རྩི་བསྣན་པའམ་མན་རྒྱུད་བྲག་ཞུན་
བརྒྱད་པ་བཙོད་ཀྱི་ཁུ་བས་དབུལ། ལུད་པ་དམར་ལ་ཐེང་བོར་ལུ་ན་འཁྲུགས་ཚད་དེ་རྩར་བབས་པས་མན་རྒྱུད་ཀྱི་
དོམ་མཁྲིས་དྲུག་པ་ག་དུར་ཐང་གིས་དབུལ། རྩ་རྒྱུད་གཟེར་བ་ལ་གཟེར་དོང་གང་ཉེའི་རྩ་རྒྱས་པ་གཏར། གཏར་
ཁྲག་སེར་ལ་དྭངས་པ་བྱུང་ན་འཁྲུགས་ཚད་དེ་མཁྲིས་པར་བབས་པས་མན་རྒྱུད་ཀྱི་ཏིག་ཏ་དྲུག་པ་གི་ཝཾཐང་གིས་
དབུལ་བ་སོགས་རང་རང་གང་དགོས་ཀྱི་གཉེན་པོ་རིག་པས་དཔྱད་དེ་བཏང་། ཁྱད་པར་འཁྲུགས་ཚད་དེ་སྣོད་དུ་
བབས་ན་བཤལ་ལས་ལྷག་པ་མེད་པར་གསུངས་པས་མ་འབྱོངས་བར་དུ་སྦྱང་བ་གལ་ཆེ། ཁ་ཟས་ཀྱི་སྤང་བླང་ནི་
ཚད་པ་སྤྱི་བཞིན་བསྟེན་པར་རིགས་སོ། །
2. སྟོངས་འཁྲུགས་བཅོས་པ་ལ་རྒྱུད་ལས། སྟོངས་འཁྲུགས་ཁྲག་མཁྲིས་རླུང་གིས་འབུད་པའི་ཕྱིར། །རླུང་
བརྟུལ་མཁྲིས་ཚད་བསད་ལ་ཚད་རིམས་གདོན། ཞེས་དང་། ཚ་སྟོངས་རླུང་དང་ཚད་པ་ཕྱིང་དྲིལ་བཅོས། །ཞེས་
གསུངས་པ་ལྟར། ཚ་སྟོངས་བཅོས་པ་ལ་ཐོག་མར་རྒྱུད་ཆེན་ནས་འབྱུང་བ་བཞིན་ནོར་བུ་བདུན་ཐང་བསྟེན། ཚ་བ་
ཤས་ཆེ་ན་གོང་སྨན་ལུགས་ཀྱི་ཨ་གར་བཅོ་ལྔ་པ་བཏང་། ཡང་ན་ཨ་གར་སོ་ལྔ་དང་། ག་བུར་ཉེར་ལྔ་པ་རླུང་དང་
མཁྲིས་པའི་དུས་སུ་རུས་བཅུད་གསུམ་གྱི་ཁུ་བས་འཕུལ་ལ་བཏང་། རླུང་གསང་རྣམས་གཟེར་ཞིང་བྱེ་ན་མེ་བཙའ་
བྱ། རྗེས་སུ་རྒྱུད་ཕྱི་མར་འབྱུང་བའི་ཏིག་ཏའི་སྨན་མར་བསྟེན་ཞིང་། གྲང་སྟོངས་ལ་རུས་བཅུད་གསུམ་གྱི་ཁུ་བ་
དང༌། མ་ནུ་བཞི་ཐང་དྲོ་འཇམ་བསྟེན་ཞིང་། ཨ་གར་བརྒྱད་པ་ཆང་གིས་དབུལ། ཁ་ཟས་ལ་ཤ་གསར་དང་། མར་
གསར། ཆང་གསར། བུར་དཀར་སོགས་གསར་བཅུད་ཀྱིས་ལུས་ཟུངས་གསོ་ཞིང་། འབྲས་བུ་གསུམ་གྱི་སྨན་མར་
བསྟེན། མདོར་ན་རླུང་ཞི་ཞིང་ཚ་བ་མི་འཕེལ་བའི་ཆོ་ག་ཁོ་ན་ཟབ། སྤྱོད་ལམ་ཆགས་སྤྱོད་བྱེད་པ་དང་། སྨྲ་བརྗོད་
དང་སེམས་ལས་ཆེར་བྱེད་པ། ཁོང་ཁྲོ་ལངས་པ། དྲག་ཤུལ་གྱི་ལས་བྱེད་པ་སོགས་སྤང་ལ། རླུང་ཆེ་སར་མི་སྡོད་ཅིང་
179
་



རུལ་སྐྱུར་དང་བཅུད་ཧ་ཅང་ཆེ་བའི་རིགས་བསྟེན་མི་རུང་ངོ༌། །
3. འཇམ་འཁྲུགས་བཅོས་པ་ནི་རྒྱུད་ཆེན་ལས། འཇམ་འཁྲུ གས་ཚད་མགོ་བད་ཀན་མནན་པའི་ཕྱིར། །
འཇམ་ལ་ཞི་བས་བཅོས་ལ་རྔུལ་དུ་དབྱུང་། །ཞེས་གསུངས་པ་ལྟར། འཇམ་འཁྲུགས་ལ་ཐོག་མར་འབྲས་བུ་གསུམ་
དང་སླེ་ཏྲེས་བསྡུས་པའི་ཐང་བཏང་ལ་ཟུངས་དང་ནད་ཁྲག་དབྱེ་ཞིང་གཟེར་གང་འདུག་གི་ས་དང་ཉེ་བའི་རྩ་ལ་
གཏར་ག་བྱ། དེ་ནས་ཕྱི་རྒྱུད་ཀྱི་གཙོ་བོ་བརྒྱད་པས་ཚད་པ་བསད་ཅིང་སྐབས་སུ་བད་ཀན་གྱི་ཚ་བ་རྡུལ་དུ་དབྱུང་།
དེ་རྗེས་ཅུ་གང་བརྒྱད་པ་བསྟེན། ཟས་དང་སྤྱོད་ལམ་གྱི་སྤང་བླང་ནི་ཚད་པ་སྤྱི་ལྟར་བསྟེན་པར་བྱའོ། །
གསོ་རིག་སྙིང་བསྡུས་སྐྱ་རེངས་གསར་པ་ལས། འཁྲུགས་ཀྱི་ཚ་བ་དབྱེ་བསད་དབྱུང་བས་མཉམ། ཞེས་
བསྟན་པ་ལྟར་བསིལ་སྨན་རིགས་ཀྱིས་གཉན་ཁ་གཅོག་པ་དང་ཚ་བ་སེལ་དགོས་སྟབས། ཐོག་མར་ཏིག་ཏ་དང་།
སླེ་ཏྲེ། སྐྱུ་རུ་ར། བ་ཤ་ཀ་བཅས་ཆ་མཉམ་བསྡུས་པའི་ཐང་གིས་དབྱེ་རྗེས་སྤང་རྩི་བཅུ་གཉིས་དང་། རྟ་ཟི་དམར་པོ།
གི་ཙན། གཙོ་ཁྱུང༌། འཁྲུགས་གློ་ཀུན་སེལ། གློ་ཚད་ཀུན་སེལ་སོགས་རྒྱུན་སྤྱོད་སྨན་སྦྱོར་རིགས་ཀྱིས་བསད་དགོས་
པ་དང་། གཞན་ཡང་སྦྱོངས་གཏོང་བ་དང་། ཁྲག་གཏར་བ། བསིལ་དུགས་རྒྱག་པ་སོགས་ཀྱི་ཐབས་ཤེས་ལ་བརྟེན་
ནས་དབྱུང་དགོས་ཀྱི་རེད་ལ། ད་དུང་རྒྱུད་ཀྱི་འཁྲུགས་ཚད་སྐབས་བསྟན་པའི་ཁྱད་འཕགས་སྨན་སྦྱོར་རྣམས་བེད་
སྤྱོད་བྱེད་རྒྱུར་དོ་སྣང་བྱེད་དགོས། ཞེས་སོ། །
བརྡ་འགྲོལ།
༡ རྙོགས་ཚད། – ངོ་བོ་རླུང་ཁྲག་ཆུ་སེར་གསུམ་འདུས་ནས་ཆུ་མིག་རྟོགས་པའམ་ཆུ་ལ་བྱེ་མ་དང་ས་འདྲེས་ནས་
རྟོགས་པ་ལྟར་ཚ་བ་ཆུ་སེར་དང་བསྡོངས་ནས་ལུས་ཟུངས་རྟོགས་པར་གྱུར་པའི་ཚ་བའི་ནད་རིགས་ཤིག་
ཡིན། །
༢ རྐང་བོལ། – རྐང་པའི་མཐེ་བོང་ནས་ལོང་ཚིགས་བར་གྱི་སྟེང་ངོས་ཆ་ཤས་ཀྱི་མིང་ངོ༌། །
༣ ཆུ་སེར་ཟུངས་སུ་བསྒྱུར་བ། – རྣམ་པར་གྱུར་པ་སྟེ་འཕེལ་ཟད་འཁྲུགས་གསུམ་གང་རུང་དུ་སོང་བའི་ཆུ་
སེར་ལ་ཕྱི་རྒྱུད་སྨན་ཆང་གི་རིགས་དང་སྨན་མར་སོགས་ཀྱིས་སྙོམས་པར་བྱས་ནས་ཆུ་སེར་དང་ངན་
ཁྲག་རྣམས་ཟུངས་སུ་བསྒྱུར་ནས་ལུས་གསོ་བར་བྱེད་པ་ལ་གོ་བ་ཡིན། །
༤ འགྲམས་ཚད། – སྤྱོད་ལམ་དྲག་ཤུལ་གྱིས་ལུས་ཟུངས་རྣམས་རང་མལ་དུ་མ་ཚུད་པར་ལོག་པའི་ལམ་དུ་
180



ཞུགས་ནས་གཞན་གནས་སུ་གྲམ་པ་དེས་རྟེན་ཁྲག་ཉིད་རང་གི་ལྡང་ཚད་ལས་འཁྲུགས་ཏེ་བརྟེན་པ་
མཁྲིས་པ་མཚན་ཉིད་བདུན་ལྡན་དེ་རྣམ་པར་གྱུར་པའི་ཚད་པའི་ནད་དོ། །ཕན་བདེ་སྙེ་མ་ལས། རྒྱུ་
རྐྱེན་བརྡབས་ལྟུང་སྡིབ་དང་རྡོ་དབྱུག་བརྡུངས། །དྲག་ཤུལ་བྱ་བས་ལུས་ཟུངས་འགྲམས་གྱུར་པས། །
ཁྲག་རྒྱུན་འཁྲུགས་ཤིང་མཁྲིས་ཚད་བསླངས་པ་ཡིན། །ཞེས་སོ།
༥ ཕྱི་ས། – བཤང་བའམ་དྲི་ཆེན་གྱི་མིང་ངོ༌། །
༦ དབུགས་ངན། – བཤང་སྒོ་ནས་ཕྱིར་བསྣམས་པའི་ཁ་ཟས་ཀྱི་སྙིགས་མའི་དྲི་མ། རྟུག་དྲིའི་མིང་གི་རྣམ་གྲངས་
ཏེ་ཕྱེན་དང་འོག་རླུང་ཞེས་ཀྱང་བྱའོ། །
༧ འཁྲུགས་ཚད། – དུས་གདོན་ཟས་སྤྱོད་གང་རུང་གིས་རྐྱེན་བྱས་ཏེ་རྟེན་ཁྲག་ལ་ཕོག་ནས་ཁྲག་འཁྲུགས་པས་
ཚད་པ་ཆེས་ཆེར་སྐྱེས་ཏེ་ནད་ཟུངས་ཀྱི་མཚན་ཉིད་རྣམས་འདྲེས་ཤིང་ཕན་ཚུན་གནོད་བྱ་གནོད་བྱེད་དུ་
གྱུར་ནས་ལུས་ཟུངས་བསྲེག་པར་བྱེད་པའི་ཚད་པ་ལའོ། །
༨ སྟོང་འཁྲུགས། — ངོ་བོ་མཁྲིས་ཚད་སྐྱེས་པ་རླུང་གིས་བུས་པ་ལས་བྱུང་བའི་རོ་སྟོད་གཟེར་བ་དང་། ཁ་སྐམ་པ།
གཟེར་འཕོ་བ་སོགས་ཀྱི་ནད་རྟགས་དང་ལྡན་པ་ཞིག་ལ་ཟེར། །
༩ འཇམ་འཁྲུགས། – ངོ་བོ་བད་ཀན་གྲང་བས་ཁྲག་མཁྲིས་ཚ་བའི་འགོ་མནན་པ་ལས་བྱུང་བའི་ཚད་པ་སྟེ། ལུད་
པ་མི་གཙང་ལ་གཟེར་ཕྲན་འབྱུང་བ་དང་། རྩ་ཆུའི་ཚ་བ་བགས་ཀྱིས་སྐྱེ་བ་ཅན་ཞིག་ལ་ཟེར།
བསམ་གཞིག
༡ རྙོགས་ཚད་ཀྱི་རྒྱུ་ཆུ་སེར་ཁོ་ན་ཡིན་ནམ། །
༢ འགྲམས་ཚད་ཅེས་པའི་ངེས་ཚིག་ཇི་ལྟར་ཡིན་ནམ། }
༣ འཁྲུགས་ཚད་ཀྱི་འགྱུར་ཚུལ་ཇི་ལྟར་ཡིན་ནམ། །
181



སློབ་ཚན་བཅུ་བདུན་པ། འགོས་རིམས་སྐོར་གསོ་བ།
དང་པོ། རིམས་ཚད།
དེ་ཡང་རིམས་ཚད་ཅེས་པ་ནི་ནད་དེ་ཡོད་ས་ནས་དུ་བ་དང་རླུང་སོགས་ཀྱི་དྲིས་ཕོག་པའམ་རྐྱེན་ཅི་རིགས་
ཀྱི་སྒོ་ནས་ཡམས་ཐབས་སུ་རིམ་གྱིས་གཅིག་ནས་གཅིག་ལ་འགོ་བའི་ཕྱིར་རིམས་ཞེས་རྒྱུ་མཚན་དང་འབྲེལ་བའི་
མིང་བཏགས་སོ། །འདིར་རིམས་ནད་དེ་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན། །
རྒྱུ་ནི་ནད་གཞིའི་མཁྲིས་པ་ལ་རྐྱེན་དུས་བཞིའི་འབྱུང་བ་དམན་ལྷག་ལོག་པ་དང༌། དྲག་ཤུལ་གྱི་ལས་བྱས་
པ། རྒྱུད་ལ་ཞེ་སྡང་དྲག་པོ་སྐྱེས་པ། ཟས་བསིལ་དྲོད་དང་འགྲངས་ལྟོགས་མི་སྙོམས་པའམ་ལུས་ཁམས་དང་མི་
མཐུན་པ་བསྟེན་པ་དང༌། སེམས་ལ་འཇིགས་སྐྲག་ཆེན་པོ་སྐྱེས་པ། མྱ་ངན་གྱིས་སེམས་གདུངས་པ། ཁྱད་པར་ནད་
དངོས་ཀྱི་དྲི་དང་ནད་ཡོད་སའི་དུ་བ་རླུང་སོགས་ཀྱི་དྲིས་ཕོག་པས་འབྱུང་བ་འཁྲུགས་པའི་རིམས་སུ་འགྱུར་བ་ཡིན་
ཏེ་རྐྱེན་དེ་དག་གིས་ལུས་ཀྱི་མེ་དྲོད་བསླང་ཞིང་ཆེར་སྐྱེད་པ་ནི་རིམས་ཀྱི་ངོ་བོ་ཡིན་པའི་ཕྱིར་རོ། །དེ་ཡང་ཐོག་
མར་རྡུལ་དང་དེ་ནས་བད་མཁྲིས་རླུང་གསུམ་ལ་རིམ་པས་བབས་ཤིང་། བུ་ག་སྤྱི་དང་ཁྱད་པར་སྣ་ཁོང་ནས་ཞུགས་
ཏེ་ནང་གི་འཇུག་སྒོ་དྲུག་ལ་རིམ་གྱིས་འཇུག་པ་ཡིན་ནོ། ། །
གཉིས། དབྱེ་བ།
རིམས་ཚད་ལ་དབྱེ་ན་སྤྱི་དང་བྱེ་བྲག་གི་དབྱེ་བ་གཉིས་ཡོད་ལ་བྱེ་བྲག་གི་དབྱེ་བ་རྣམས་འོག་ཏུ་སྐབས་སོ་
སོར་སྟོན་ལ་འདིར་སྤྱི་ལ་རིམས་མ་སྨིན་པ་དང་། རྒྱས་པ། སྟོངས་པ་གསུམ་ཡོད།
182



གསུམ། ནད་རྟགས།
1. རིམས་ཚད་མ་སྨིན་པའི་རྟགས་ནི། གྲང་ཤུམ་ཡུན་རིང་བྱེད་ཅིང་མགོ་དང་རྐང་ལག་གི་ཚིགས་གཞི་ན།
ལུས་ལྕི་ཞིང་སྐྱིད་པ་སྐྱུར། རྨི་ལམ་ཟ་ཟི་མང་། རྣ་བ་འཐིབས་ཤིང་དྲན་པ་མྱོས། ཉི་མར་སྙེག་ཅིང་ཁྱད་པར་སྲོད་ཀྱི་
དུས་སུ་ན་བ། ཁ་ཁ་ལ་མགོ་བོ་ན་ཞིང་། དང་ག་འགག་པ་དང་། རྩ་རྒྱུད་ཕྲ་ལ་མགྱོགས་ཤིང་གཡོ་བ་དང་། ཆུ་མདོག་
རྙོགས་མ་ཅན་འབྱུང་བ་ཡིན་ནོ། །
2. རིམས་ཚད་རྒྱས་པའི་རྟགས། རྩ་རྒྱུད་ཕྲ་གྲིམས་མགྱོགས་པར་འཕར་བ་དང་། ཆུ་མདོག་དམར་ཞིང་དྲི་
མ་དུགས་ལ་ཀུ་ཡ་མཐུག་པ་དང་། ལུས་ལྕི་ཞིང་རྡུལ་དྲི་མནམ་པ། མིག་མདངས་དམར་སེར་དང་། ལྕེ་མཆུ་དང་སོ་
ལ་དྲེག་པ་ཆགས་པ། མགོ་ན་ཞིང་སྐོམ་དད་ཆེ་ལ་ཤེས་པ་གཡུང་བའོ། ། །
3. རིམས་སྟོངས་ནི་དཔྱི་རྐེད་དང་རུས་རྐང་ཐམས་ཅད་ན་བ་དང་། ལུས་རྔུལ་ཞིང་གཉིད་ཆུང་མགོ་བོ་
འཐོམས་ལ་རྣ་བ་འུར་བ། ལྕེ་དམར་ལ་རྩུབ་ཅིང་སྐམ་ལ་སྟོང་སྐྱུགས་བྱེད་པ། སྨྲ་བ་འཆལ་ལ་སྐབས་སུ་འདར་ཞིང་
ཕྱིའི་ཤ་དྲོད་ཆེ་བའོ། །
སྔོན་འགོག ནད་འདི་མ་བྱུང་གི་སྔོན་དུ་ལྟོ་སྟོང་ལ་དགུ་སྦྱོར་གྱི་རིགས་བསྟེན་ན་ནད་འདི་སྔོན་འགོག་བྱེད་
ཐུབ།
བཞི། བཅོས་ཐབས།
རིམས་ལ་མ་སྨིན་སྟོངས་ཚད་གཅེས་པར་བཟུང་། །ཞེས་གསུངས་པ་ལྟར། དང་པོ་རིམས་མ་སྨིན་པ་ལ་
ཐོག་པར་ཆུ་སྐོལ་བཏང་། དེ་ནས་མ་ནུ་བཞི་ཐང་ལན་འགའ་བཏང་། དེ་ཡང་ཁྲག་མཁྲིས་ཤས་ཆེ་ན་ཏིག་ཏ་ལྔ་ཐང་
བསྟེན་ན་མཆོག དེ་ནས་མན་རྒྱུད་ཀྱི་ག་བུར་དྲུག་པ་མ་ནུ་བཞི་ཐང་གིས་དབུལ་ཞིང་སྨན་ཞུ་བ་དང་། རྡུལ་འབྱུང་
བ་རིམས་ཚད་ཀུན་ལ་གཅེས། ཟས་སྤྱོད་སོགས་མ་སྨིན་ཚ་བའི་དུས་ལྟར་བསྟེན་པར་བྱའོ། །སྨིན་ལོང་མེད་པའི་
རིམས་ཚད་ལ་ཏིག་ཏ་དྲུག་ཐང་ལན་འགའ་བཏང་ལ་རྡུལ་མང་དུ་དབྱུང་། དེ་ནས་སྨན་སེར་ཆུང་བ་དང་སྤང་རྩི་
བཅུ་གཉིས། ཐེངས་གསོས་དགུ་པ་རྣམས་གང་དགོས་བཏང་། ཁྱད་པར་འདི་ལ་སྨན་སེར་ཆེན་མོ་མཆོག ཡང་ན་གླུ་
183



ནག་ཉེར་དགུ་དང༌། བྱང་ལུགས་དེ་བ་བཅུ་པ་སོགས་གཏོང་། དེས་ཀྱང་བདེ་སྐྱེད་ཆུང་ཞིང་མིག་ཆུ་སེར་ན་མན་
རྒྱུད་ཀྱི་དུར་བྱིད་དྲུག་པ་སྤྲང་དང་ཀ་ར་སྦྱར་བས་སྦྱངས་རྗེས་བསིལ་བཅུད་ཀྱིས་བཅད་པར་བྱའོ། །ཟས་སྤྱོད་ཞོ་མི་
གཏོང་བ་མ་གཏོགས་རྒྱས་ཚད་སྐབས་དང་འདྲའོ། །རིམས་ཚད་བྱུང་ནས་ཞག་གསུམ་བར་འདས་པའི་རིམས་
སྟོངས་རི་ཐང་མཚམས་ཀྱི་དུས་ཡིན་པས་དེའི་རྟགས་རྣམས་བྱུང་ཤེས་ཡོན་དང་ལག་རྩལ་མང་འདུས་ཀྱི་ཐོན་
ལསཚེ་རུས་གསར་དང་། སྲེ་ལོང་གི་ཐང་དང་། ཆང་གསར། འོ་མ། ཚོ་ཁུ། བུར་ཞོ་སོགས་རླུང་བཅོས་འཇམ་པོའི་
སད་མདའ་བཏང་ལ་གསར་བཅུད་ཆ་ཡིས་གློད། སྨན་ལ་རིམས་ཀྱི་གཙོ་བརྒྱད་ལྟ་བུའི་སྤྱི་སྨན་གང་རིགས་ཀྱི་སྟེང་
དུ་ཨ་གར་ཛཱ་ཏི་ཅུང་ཙམ་བསྣན་ལ་བཏང་། དེས་ཚ་བའི་གཞུག་གདོན་ཞིང་རླུང་ཁ་གནོན། རི་ཐང་མཚམས་ཀྱི་
རླུང་ཤས་ཆེ་བ་ལ་ཨ་གར་བརྒྱད་པ་དང་། ཨ་གར་སོ་ལྔ། སྲོག་འཛིན་དགུ་པ་གང་རིགས་ཆང་གསར་གྱིས་དབུལ་
བས་རླུང་ཚད་འཇོམས། མདོར་ན་རི་ཐང་མཚམས་གཅེས་པར་བཟུང་བའི་སྒོ་ནས་བཅོས་དགོས་པས་མཛོ་མོའི་
དཀར་དང་རི་དྭགས་ཀྱི་ཤ་གསར་ལ་སོགས་པའི་བསིལ་བཅུད་ཀྱི་རིགས་བསྟེན་པ་དང་། དཀར་མངར་སྐྱུར་དང་
དྲོད་བཅུད་སོགས་སྤང་བར་བྱའོ། །
གཉིས་པ། འབྲུམ་བུའི་ནད།
འབྲུམ་བུའི་ནད་ཅེས་པ་འདི་ནི་རྒྱུ་རྐྱེན་རིམས་རྒྱུ་གོང་བཤད་ལྟར་སྤྱི་དང་འདྲ་བ་ལ་ངོ་བོ་ནི་ཚ་བ་ཆུ་སེར་ལ་
བབས་ནས་ལུས་ཀུན་ཏུ་ཁྱབ་ཅིང་། ཁྱད་པར་འབྲུམ་པ་རྣམས་རུས་པ་དང་། རྐང་མར། ལྷ་བ་ཞེས་རུས་པ་བརྡར་
ཚེ་ཁྲག་རྩིས་འབྱུང་བ་དེའི་གཏིང་སོགས་ཐམས་ཅད་ནས་སྐྱེ་བར་བྱེད་ཅིང་། དེ་ཡང་ལུས་ཟུངས་ཐམས་ཅད་དུ་
རྫོགས་པར་ཁྱབ་པའི་རིམས་ནད་གདུག་པ་ཅན་དེ་ལ་ཐོར་པའམ་འབྲུམ་བུ་འོང་བས་ན་འབྲུམ་བུ་ཞེས་མིང་དུ་
བཏགས་པ་ཞིག་ཡིན་ནོ། །དེ་ལ་ཡང་སྔོན་འགོག་དང་བཅོས་ཐབས་ཚུལ་བཞིན་བྱེད་ཐུབ་ན་ཐར་རྒྱུ་ཡོད་པས་
སྐབས་འདིར་དབྱེ་བ་དང་། ནད་རྟགས། བཅོས་ཐབས་གསུམ་གྱི་སྒོ་ནས་བཤད་པར་བྱའོ། །
གཅིག དབྱེ་བ།
འབྲུམ་ནད་ལ་དབྱེ་ན་དཀར་ནག་གི་རིགས་གཉིས་ཡོད་ལ་དེ་རེ་རེ་ལའང་གསུམ་གསུམ་སྟེ་དྲུག་དང་།
གཞན་ཡང་རིགས་དགུར་དབྱེ་བ་སོགས་ཀྱང་ཡོད་མོད། འདིར་དཀར་ནག་གི་རིགས་གཉིས་སུ་བསྡུས་ནས་དེ་དག་
184



གི་རྟགས་བཅོས་སོགས་བཤད་པ་ཡིན་ནོ། །
གཉིས། ནད་རྟགས།
སྤྱི་རྟགས་ནི། དང་པོ་མ་སྨིན་པའི་སྐབས་སུ་རྐང་ལག་གི་ཚིགས་གཞི་ན་ཞིང་གྲང་ཤུམ་བྱེད་པ་དང་། ལུས་
སྙོམས་ཤིང་བརྗེད་ངས་ཆེ་ལ་དང་ག་མི་བདེ། ཁ་ཁ་ཞིང་རྨི་ལམ་ཟ་ཟི་འོང་ལ་སྐྱིད་པ་སྐྱུར་བ། ཁྱད་པར་མགོ་ན་ཞིང་
གློ་སྙིང་འཕར་བ། ཤ་མདངས་དམར་ལ་མཐུག་ཅིང་པགས་པ་བརྩེ་བ། མཁྲིས་པ་སྐྱུག་ཅིང་རུས་རྐང་ཆག་སྙམ་བྱེད་
པ། ཁྱད་པར་དཔྱི་རྐེད་དང་རུས་ཚིགས་རྣམས་ལྷག་པར་ན་བའོ། །བར་དུ་འབྲུམ་པ་སྨིན་ནས་ཕྱིར་ཐོན་པའི་
སྐབས་སུ་སྦྲིད་པ་མང་དུ་འབྱུང་ལ་སྐབས་སུ་ཅུང་ཟད་བདེ་སྙམ་བྱེད། །
བྱེ་བྲག་གི་རྟགས་ནི་ནག་པོའི་རིགས་དང་དཀར་པོའི་རིགས་ཀྱི་རྟགས་གཉིས་ལས། 1. ནག་པོའི་རིགས་ལ་
འབྲུམ་པ་ཕྱིར་མི་ཐོན་པར་ནང་དུ་ཟུག་ཆེ་ཞིང་། ལུས་ཀུན་སྐྲངས་པ་ལ་སྐྲངས་པ་གླང་གཉའ་ཞེས་བྱ་སྟེ། ངོ་བོ་ཆུ་
སེར་ནག་པོ་དང་ཉེས་ཀུན་འདུས་པས་སྐྱེད་པ་ཡིན་ནོ། །འབྲུམ་པ་དབྱིབས་ལུས་ལ་ཤིག་འབྱར་བ་འདྲ་བ་ལ་
མདོག་དམར་ཞིང་ནག་ལ་མཐུག་པ་ནི་ཁྲག་སྐེམ་རྩེལ་ཏེ་དང་། འབྲུམ་པ་རྩེ་མོ་མྱོང་བའི་སྦུ་གུ་ཅན་འབྲུམ་པའི་
དཀྱིལ་དུ་ཀློང་ཡོད་པའི་ཟངས་གཟེར་སྦུ་གུ་ཅན་ཏེ་འདི་གཉིས་ཀ་ཁྲག་མཁྲིས་ལས་གྱུར་པ་ཡིན་ལ། ཁྱད་པར་གྱི་
རྟགས་ནི་མགོ་བོ་ན་ཞིང་རྩ་ཆུ་དང་ཕྱི་ཡུལ་སོགས་ལ་ཚ་བའི་རྟགས་སྟོན་པའོ། །
2. དཀར་པོ་ལ་འབྲུམ་པ་ཆེ་ལ་འཆོལ་བ་རྨོག་མགོ་སྤྱི་ཟླུམ་དང་། འབྲུམ་པ་མདོག་དཀར་ལ་མཐུག་པ་ཤ་ར་
སྐུ་ཤར་དང་། འབྲུམ་པ་ཙེམ་ཙེམ་མཐུག་ཀོབ་ཏུ་འབྱུང་བ་སིམ་བུ་ཀོབ་ཙེ་སྟེ། དེ་ལྟར་དཀར་པོའི་རིགས་གསུམ་པོ་
དེ་བད་རླུང་ལས་གྱུར་པ་ཡིན་ཏེ་ན་ཟུག་ནི་ཆམ་པ་དང་འདྲ་ལ་ཚད་པའི་རྟགས་ཆུང་བས་ཟས་སྤྱོད་ཀྱིས་མ་ལོག་ན་
བཅོས་མི་དགོས་གསུངས། ཡང་འབྲུམ་པ་དངོས་དང་འབྲུམ་ཡན་གྱི་ཁྱད་པར་འབྱེད་པ་ལ་བསེ་རུ་དྲུག་པ་བཏང་
བས་འབྲུམ་ཡན་ཡིན་ན་སྐམ་འགྲོ། འབྲུམ་པ་དངོས་དེ་མི་སྐམ་ལ་བརྟག་ནའང་རྩ་ཆུའི་ཚ་འཕུལ་ཤིན་ཏུ་ཆེ་ཞིང་།
རྣག་མགོ་ཁུགས་ལ་འབྲུམ་སྐོགས་སྐྱུར་ཞིང་དེ་ཡང་སྲབ་མཐུག་རན་པ་ཆུར་བསྐྱུར་ན་གཏིང་དུ་འགྲོ་ཞིང་འབྲུམ་པ་
ཐོག་དུས་ན་སྦྲིད་མང་བ་དང་། རྐང་ལག་གི་མཐིལ་བཞི་ལ་དོན་པ་ནི་འབྲུམ་པ་མི་འགྱུར་བའི་རྟགས་ཡིན་ནོ། །
185



གསུམ། བཅོས་ཐབས། །
སྤྱི་ལ༔ དང་པོ་མ་སྨིན་པའི་དུས་སུ་བ་སྤུའི་སྒོ་དབྱེ་དགོས་པས་ཐོག་མར་སླེ་ཏྲེས་བདུན་ཐང་དྲོན་མོ་གཏོང་
བའམ་སླེ་ཏྲེས་བཅུ་དྲུག་པའི་ཐང་དྲོན་མོ་ཉིན་ཕྱེད་དུས་བཏང་ལ་རྡུལ་གདོན། རྔུལ་མི་ཐོན་ན་སྣེའུ་འམ་ལུག་རིལ་
ཆང་དུ་བཙོས་པའི་རླངས་ལུམས་བྱ། རྡུལ་ཐོན་ན་སྲན་ཕྱེ་སོགས་ཀྱིས་རྡུལ་ཕྱི། དེ་འདྲ་ཐེངས་འགའ་བསྟེན་ན་
འབྲུམ་པ་ཕྱིར་མྱུར་དུ་སྐྱེས། ནད་སྟོབས་ཆེ་ན་ཐང་ལན་འགའི་བར་དུ་བཏང་། འདི་དུས་དཔྱད་ལ་རྔུལ་དབྱུང་ལས་
ལྷག་པ་མེད་དོ། །ཁ་ཟས་ཆག་ཚེ་དང་། ཕྱེ་ཐུག་ལ་འོ་མ་བླུགས་པ། འོ་མའི་ཟན་དང་དར་བ་གསར་པ། ཆུ་སྐོལ།
བ་ཚ་སོགས་བསྟེན་ལ་ཉིན་མཚན་ཀུན་ཏུ་ལུས་དྲོད་ལ་བསྐོར། བསེར་བུ་སོགས་གྲང་མོ་ལུས་ལ་ཕོག་ན་འབྲུམ་པ་
དེ་ནང་དུ་ལྡོག་ཅིང་། བཅུད་ཀྱི་རིགས་ཤོར་ན་འབྲུམ་པ་ཕྱིར་མི་སྐྱེ་བར་ནང་དོན་སྣོད་ཀྱི་སྟེང་དུ་འབབ་པ་ཡིན་པས་
ཟས་སྤྱོད་ལ་གཟབ་དགོས། གལ་ཏེ་འབྲུམ་པ་དེ་རྐྱེན་གྱིས་ནང་དུ་ཤོར་ན་སྲན་མའི་ཚོད་མ་སྦྱིན་ཞིང་། དེ་རྗེས་ཚ་བ་
ཕྱིར་འཕུལ་བ་ལ་གཡེར་ཤིང་བཞི་ཐང་བཏང་། ཕྱེ་མ་ནི་རྩི་སྦྱོར་མན་རྒྱུད་ཀྱི་ཙན་དན་བརྒྱད་པ་དང་གི་ཝཾ་བཅུ་དྲུག་
པ་བསྐོལ་གྲང་གིས་དབུལ། སྦྱོར་བ་འདི་ལ་དཀར་ནག་གི་རིགས་ཀྱི་ཁ་བསྒྱུར་འདྲ་བ་ཚུལ་བཞིན་སྦྱར་ན་དོན་སྣོད་
ཀྱི་ཁ་འཛིན་བྱེད་ཅིང་གཉན་ཚད་སེལ་བ་ཡིན་ནོ། །ཆུ་སེར་སྐེམ་ཞིང་འབྲུམ་པ་ཕྱིར་འཕུལ་བ་ལ་རྡོ་ཡི་སྦྱོར་བ་ཆང་
ངམ་ཆུ་སྐོལ་གྱིས་དབུལ། ནད་སྟོབས་ཆེ་ན་རྡོ་རྩི་འདྲེས་མའི་སྦྱོར་བ་གར་ནག་ཐང་གིས་དབུལ། ཡང་ན་ཉིན་ཕྱེད་
རྩི་སྨན་དང་། མཚན་མོ་རྡོ་སྦྱོར། ནང་ནུབ་གང་རིགས་ལ་བསེ་ཀོའི་སྦྱོར་བ་དང་འདྲེས་མའི་སྦྱོར་བ་སོགས་གང་
ཡིན་བསྡུས་ལ་བཏང་། འབྲུམ་པ་ཕྱིར་མ་ཐོན་པར་ལུས་ཀུན་སྐྲངས་ཤིང་གྲང་ཤུམ་བྱེད་ན་འབྲུམ་སྐོགས་དང་ཤིང་
མངར་གཉིས་འོ་མར་བསྐོལ་བ་བྱུག་ཅིང་གོང་དུ་བཤད་པ་ལྟར་རྔུལ་འདོན། དེས་ཀྱང་ཐོན་དཀའ་ན་མེ་ཏོག་བཅུ་
བདུན་པ་ཆང་ངམ་གར་ནག་ཐང་གིས་དབུལ་ན་འབྲུམ་པ་མྱུར་དུ་ཐོན་ནོ། །འབྲུམ་པ་སྐྱེ་འཕྲོ་ནང་དུ་ལོག་ཏེ་རྩ་ཆུ་
ཚ་ཞིང་སྐོམ་དད་སྐྱེས་པ་དང་། ལྕེ་སྐམ་ལ་སྨྲ་བ་འཆལ་ཞིང་ལྷག་པར་ཁམས་མི་བདེ་ན་འཛིན་པ་ནས་ཙམ་ཀ་ར་
དང་སྦྱར་བ་ཁོང་དུ་བཏང་ནས་རྔུལ་དབྱུང་ན་འབྲུམ་པ་ཁོང་ཤོར་འདྲེན། དེ་ནས་རྡོ་རྩི་སྦྱོར་བ་གང་རིགས་ལ་
དངུལ་ཆུ་བསྣན་ཏེ་རྡོ་སྦྱོར་གྲོ་ཆང་དང་། རྩི་སྦྱོར་གཡེར་ཤིང་ཐང་གིས་དབུལ་ལ་ལྟག་པ་སྤྱད་དེ་དྲུག་ཡར་བཏང་ན་
འབྲུམ་པ་སྐྱེ་འཕྲོ་རྫོགས་ནས་ཉེས་པ་སེལ། ནད་པ་དེ་ཁམས་བདེ་ཞིང་འབྲུམ་པ་ཀློང་པོའི་ནང་དུ་འབྲུམ་པ་ཆུང་ངུ་
སྐྱེས་ནས་བང་རིམ་བརྩེགས་པའི་རྣམ་པ་ཅན་འབྱུང་བ་དང༌། ནང་དུ་ལོག་རྟགས་ནུབ་ཅིང་དང་ག་བདེ་ན་འཚོ་
བར་ཐེ་ཚོམ་མེད་དོ། །ཤུ་བ་རྣག་ཅིང་རླན་ཆེ་ན་ཤ་རུས་དང༌། ཕུར་མོང་ཡོག་མོ་དྲེས་མ་བཅས་ཀྱི་ཐལ་བ་དང་ལྕི་
186



བ་སེར་ཁ་མའི་ཐལ་བ་བཏབ་པས་སྐེམ་ཞིང་། མཐིལ་བཞིར་ཕྱིར་ཐོན་པ་དང་སྔོན་མ་ཕལ་ཆེར་སྐམས་ཤིང་།
གཉིད་ཆུང་ལ་གཡལ་མང་ཞིང་ལུས་འདར་བ་དང་། ཤེས་པ་ཡང་ལ་རྩ་ཆུའི་ཚ་བ་བྲི་འདུག་ན་ཁ་ཟས་གློད་དགོས་ཏེ།
ཞུན་མར་གསར་འཇམ་དང་། ཤ་གསར་མར་གསར་སྦྲང་རྩི་སོགས་དང་པོ་བྲིད་དེ་རིམ་གྱིས་བསྐྱེད་ལ་ལྷུག་པར་
བཏང་། གདོང་གི་ཤུ་བ་སོགས་ཤུལ་དུ་ར་ཕག་གི་ཚིལ་བུ་ལ་ཚེར་སྔོན་ཙན་དན་གུར་གུམ་སྦྱར་བའི་བྱུག་པ་མཇུག་
ཏུ་ཟབ་པ་ཡིན་ནོ། །
བྱེ་བྲག་གི་བཅོས། 1. ནག་པོའི་རིགས་ལས་སྐྲངས་པོ་གླང་གཉའི་འབྲུམ་པ་ལ་བསེ་ཀོ་དང་གླང་ཀོ་གཉིས་
སེར་ཙམ་བསྲེགས་པ་སྲན་ཕྱེ་ལ་བསྲེས་པ། སྤྱི་སྨན་རྡོ་སྦྱོར་དང་རྩི་སྦྱོར་གཉིས་པོ་གང་རུང་དང་ལྟག་པ་སྤྲད་པས་
སྐེམ། སྐྲངས་ཆེ་ན་དེ་དང་ཉེ་བའི་རྩ་ལ་གཏར་ཞིང་དུར་བྱིད་བཞི་པའི་བཤལ་གྱིས་སྦྱངས། ཁྲག་སྐེམ་རྩེལ་ཏེ་ཤིག་
འདྲ་བ་དང་། ཟངས་གཟེར་སྦུ་གུ་ཅན་འདྲ་བ་གཉིས་ལ། ག་བུར་བརྒྱད་པའི་བསྡུས་ཁུ་རའི་ཁྲག་དང་སྦྱར་བའི་ལྕག་
མདའ་བཏང་བའམ་ཡང་ན་ཏིག་ཏ་དུག་མོ་ཉུང་ཧོང་ལེན་བ་ཤ་ཀ་སོགས་གོང་གི་རྩི་སྦྱོར་གྱི་སྟེང་དུ་བསྣན་ལ་
བཏང་། ཤིན་ཏུ་ཚབས་ཆེ་ན་ག་བུར་ཀྱང་བསྣན་ནོ། །
2. དཀར་པོའི་རིགས་གསུམ་ཀ་ལ། སེ་འབྲུ་དང་སྐྱུ་རུ་གོང་གི་རྡོ་སྦྱོར་གྱི་སྟེང་བསྣན་ལ། དང་པོ་ཚང་དང་
རྗེས་ཆུ་སྐོལ་གྱིས་དབུལ། ནག་པོའི་རིགས་ལུས་སྐྲངས་ཤིང་སྨན་གྱིས་མ་ཐོན་ན་གསོ་དཀའ་བར་བཤད། དཀར་པོ་
སྐྱ་ཤར་ཞེས་པ་ཡང་ཟས་བསྡམས་ཆེ་ན་འབུམ་པ་ཕྱིར་རྫོགས་ནས་སླར་ཁོང་དུ་ལོག་ན་ཉེན་ཆེ། དོན་སྣོད་གང་དུ་
བབས་ན་རང་རང་གི་ཁ་འཛིན་རྣམས་སྤྱི་སྨན་སྟེང་དུ་བསྣན་ལ་བཏང་། འབྲུམ་པ་མིག་ཏུ་བྱུང་ན་ག་བུར་དང་གླ་རྩི་
བྱུག ཡང་ན་འོལ་མོ་སེ་དང་མིའི་ནུ་ཞོར་སྦྱར་ལ་བྱུགས་པའམ། དོམ་མཁྲིས་ཏི་ཚ་བཏུལ་བ་སྐྱེར་པའི་ཁཎྜ་ར་གན་
དང་མིའི་ནུ་ཞོ་སྦྱར་བ་བྱུགས། གྲེ་བར་བྱུང་ན་ཚ་ལ་ལྔ་པའི་ཕྱེ་མ་འདེབས། ཁྲག་འཁྲུ་ན་མྱང་རྩི་སྤུས་ཀྱི་བསྡུས་ཐང་
ཚན་མོ་ཕོར་ཆུང་གང་ཙམ་ཁ་ཡར་བསྟེན་ལ་རྗེས་གཅོད་དངུལ་ཚུ་ཉེར་ལྔ་སོགས་གཏོང་། རྣག་སྐམ་ནས་ཟས་སྤྱོད་
ལྷུག་པར་གཏོང་ཡང་ལན་ཚྭ་ཡུན་རིང་དུ་འཛེམས་དགོས།
གསུམ་པ། སིབ་བའི་ནད།
སིབ་བུའི་ནད་ཅེས་པ་ནི་ཁྲག་དང་ཆུ་སེར་ལ་གཉན་ཚད་བབས་པས་གཟུགས་པོ་ཡོངས་སུ་འབྲུམ་པ་སིབ་བུ་
འབྱུང་བས་ན་སིབ་ཅེས་མིང་ཆགས་པ་འདི་ཉིད་ལ་རྒྱུ་རྐྱེན་དབྱེ་བ་རྟགས་སྔོན་འགོག་བཅོས་ཐབས་ལྔའི་སྒོ་ནས་
187



བཤད་པར་བྱའོ། །
གཅིག རྒྱུ་རྐྱེན།
རྒྱུ་རྐྱེན་ཕལ་ཆེར་འབྲུམ་པ་དང་འདྲ་བ་དང་། ཁྱད་པར་གྱི་རྒྱུ་ནི་ཆུ་སེར་དང་ཁྲག་ལ་གཉན་ཚད་བབས་པ་
ཡིན་ནོ། །ཁྱད་པར་གྱི་རྒྱུ་རྐྱེན་ནི་ནམ་ཟླ་དུས་བཞིའི་དབང་དུ་བྱས་ན་དགུན་དཔྱིད་སོགས་ནད་འདི་ཆེས་ཆེར་
དར་བའི་དུས་སུ་ནད་འདི་ཡོད་སའི་མཁའ་རླུང་མི་གཙང་བས་འགོས་ཁྱབ་བྱུང་བའམ་ཡང་ན་ནད་དེ་ཡོད་པའི་
ནད་པར་འབྲེལ་ཐུག་བྱས་པར་བརྟེན་ནས་ནད་འདི་འགོ་སྲིད་པ་ཡིན་ནོ། །
གཉིས། དབྱེ་བ།
རྒྱུས་པར་ཀླུ་སྒྲུབ་ཀྱིས་བབས་སའི་སྒོ་ནས་དབྱེ་བ་བརྒྱད་གསུངས་ཀྱང་འདིར་ཡན་ལག་བརྒྱད་པ་ལས་འདུ་
བའི་དབང་གིས་རིགས་གཉིས་འབྱུང་བར་གསུངས་པ་བཞིན་བེ་གེ་སྐྱ་བོ་དང་བེ་གེ་ནག་པོ་སྟེ་རིགས་གཉིས་སོ།
གསུམ། ནད་རྟགས།
སྤྱི་རྟགས། རྩ་རྒྱུད་ཕྲ་ལ་གཏིང་ན་རྒྱུག་ཅིང་འགྱུར་ལྡོག་ཆེ་བ་དང༌། ཆུ་མདོག་མ་ངེས་ཀྱང་ཕལ་ཆེར་དམར་
སེར་ཉོག་ལ་བསྐ་བ། ཕྱི་ཡུལ་ནི་ནད་འདིས་ཐེབས་མ་ཐག་མིག་རྩ་དམར་ལ་མགོ་རྐེད་དང་ཚིགས་གཞི་ན་བ། གློ་
དང་སྦྲིད་པ་འབྱུང་བས་ན་ལུགས་ཕལ་ཆེར་ཆམ་པ་དང་འདྲ། ཁྱད་པར་ལུས་པོ་བརྩེ་ཞིང་གྲང་ཤུམ་བྱེད་པ་དང་།
ལུས་ཁོལ་བུར་ན་ཞིང་ཞྭ་ཤ་འཕྲིག་པ། སྐྱིད་པ་སྐྱུར་ལ་སྐྱུག་ཚུལ་སྟོན་པ། ཤ་སྲུབས་འཁྲུག་ལ་སྲོད་དུས་ཤ་དྲོད་ཚ་
ཞིང་རྨི་ལམ་ཟ་ཟི་མང་བ། ཤ་སྦོས་ནས་ཤ་མདངས་དམར་སྐམ་སྟེང་དུ་དམར་ཐིག་དང་རྐན་ཕུག་དང་གྲེ་བའི་
ལྡེབས་སུ་ཐོར་པ་འབྱུང་པ། ཁྱད་པར་ནད་འདི་སྨིན་པའི་རྟགས་ནི་འབྲུམ་པ་དམར་རྩིག་གེ་ཉུང་འབྲུ་ཐོར་བ་ལྟར་
མགོ་ལུས་ཀུན་ཁྱབ་ཅིང་། ཁྱད་པར་དྲོ་བའི་གནས་རྣམས་སུ་མང་པོ་འབྱུང་བ། གྲེ་བ་ཚ་ཞིང་སྐོམ་དད་ཆེ་བ། ཐོར་
པ་དཀར་པོ་ཞག་གཅིག་ལོན་ནས་ཕལ་ཆེར་སྐམ་འགྲོ་ཞིང་། འདི་ལ་དོན་སྣོད་སོགས་བབས་སྒོའི་ཁྱད་ཀྱིས་ནད་
རྟགས་འདྲ་མིན་དག་འབྱུང་བ་དང་། བེ་གེ་སྤུན་བདུན་དག་ཏུ་དབྱེ་བར་གསུངས་པས་གཉན་དང་བསྡོངས་ན་གློ་
མང་ལ་སྟོད་གཟེར་ཞིང་ལུད་པ་དམར་སེར་འབྱུང་བ་དང་། ཤེས་པ་འཁྲུལ་ལ་ལྕེ་གཞུང་ནག་ཅིང་དབུགས་སྣ་ཐུང་།
རྒྱུ་མར་བབས་ན་དུད་ཁུ་ཤེ་རུལ་འཁྲུ་ཞིང་མཁྲིས་བབས་ལྗང་ཁུ་དང་། ཕོ་བབས་བེ་སྣབས། འདུས་པར་འཇའ་ཚོན་
188



ཞག་ཅན་འཁྲུ་བ་ཡིན་ནོ། །
བྱེ་བྲག་གི་རྟགས། 1. བེ་གེ་དཀར་པོ་བད་རླུང་དང་བསྡོངས་པས་ཁ་ཟས་ལེན་ཞིང་སྐོམ་དང་ཆུང་བ། ཐོར་
པའི་མདོག་སྐྱ་བ། རྩ་བདེ་ལ་ཆུ་མདོག་དྭངས་པ། ལུས་ཡང་ཞིང་དབང་པོ་གསལ་བ། རླུང་ཤས་ཆེ་བར་རླུང་གི་རྐྱེན་
གྱིས་རྩ་ཆུ་དང་ནད་མི་མཐུན་ལ་ཐོར་པ་སྣ་ཚོགས་འབྱུང་བ། གཉིད་དང་ཟས་སྐོམ་ལ་འཕེལ་འགྲིབ་བྱེད། །
2. བེ་གེ་ནག་པོ་ཁྲག་དང་མཁྲིས་པ་བསྡོངས་པས་རྩ་ཆུ་ལ་ཚ་བའི་རྟགས་འབྱུང་བ་དང་། ཁ་ལ་རོ་ཁ་བ་བྲོ་
བ། ཐོར་པའི་མདོག་དམར་ལ་ནག་ཉམས་ཡོད་ཅིང་སྐམ་པ་དཀའ། གཉིད་མེད་ཅིང་ཤེས་པ་འཐིབ་ལ་ཚིག་པ་ཟ་བ་
སོགས་འབྱུང་།
བཞི། སྔོན་འགོག
སིབ་བུའི་ནད་འགོས་ཁྱབ་ཡོང་སྐབས་འཕྲལ་དུ་སིབ་ཐང་དང་འཕྲུལ་ཐང་དགུ་སྤྱོར་གྱི་རིགས་བསྟེན་པ་
དང་། ཟས་སྤྱོད་སོགས་དམན་ལྷག་ཏུ་མི་འགྲོ་བ་བྱེད་རྒྱུ་དང་། ལྷག་པར་སིབ་བུ་ཅན་གྱི་ནད་པ་ཡོད་སར་འབྲེལ་
ཐུག་མི་བྱེད་པ་གལ་ཆེ།
ལྔ། གསོ་ཐབས།
ཐོག་མར་ཆུ་སྐོལ་ལན་འགའ་བཏང་། དེ་ནས་སྐྱུ་རུ། ཧོང་ལེན། བ་ཤ་ཀ བ་ལེ་ཀ་བཞིའི་བསྡུས་ཐང་ངམ་མ་
ནུ་བཞི་ཐང་དང་། ཁྲག་མཁྲིས་ཤས་ཆེ་བར་འབྲས་བུ་གསུམ་ཐང་ལ་གུ་གུལ་བསྣན་པའི་ཐང་ལན་འགའ་བཏང་། ཕྱེ་
མ་དངུལ་ཆུ་བརྒྱད་སྦྱོར་ཆུ་སྐོལ་གྱིས་དབུལ། དེ་ནས་འབྲུམ་ཆུང་དམར་ཞིབ་མཆན་ཁུང་དང་ཐོད་པ་སོགས་སུ་ཐོན་
སྐབས་བེག་གེ་སྐྱ་བོ་ལ་བྱུང་ལྷུན་ལུགས་ཀྱི་དཔའ་བོ་བཅུ་གསུམ་པ་ཚར་བོང་ཐང་གིས་དབུལ། ཡང་ན་དཔའ་བོ་
བདུན་པ་ཆུ་སྐོལ་ཚན་མོས་དབུལ། ཟུངས་བཟང་ཁྲག་མཁྲིས་ཅན་དང་། བེག་གེ་ནག་པོ་ལ་སྤང་རྩི་བཅུ་གཉིས་
དང་། དངུལ་ཆུ་བཞི་པ་ཚར་བོང་ཐང་གིས་དབུལ། ཡང་ན་བྱ་ཁྱུང་ལྔ་པའི་སྟེང་དུ་སྟག་ཤ་དང་གུ་གུལ་བསྣན། ཡང་
ན་དངུལ་ཆུ་དང་མུ་ཟི་བསྣན་པའམ་ཀྱི་ལྕེ་དང་ཧོང་ལེན་བསྣན་ལ་ཚར་བོང་ཐང་གིས་དབུལ། ཟུངས་སྟོབས་ཞན་
པའི་རིགས་ལ་གཙོ་བརྒྱད་གཡུ་རལ་ཅན། ཙན་དན་བརྒྱད་པ། བློན་པོ་གསུམ་སྦྱོར་སོགས་གང་འོས་གཏོང་བ་དང་།
རྣག་སྐེམ་ལ་ག་བུར་ཉེར་ལྔ་བསྟེན། ཐོར་པ་མ་སྐམ་བར་དུ་ལུས་དྲོད་ལ་བསྐོར་བ་གལ་ཆེ། ནད་སྟོབས་ཆེ་བས་ཞི་
དཀའ་ན་སྲོ་མ་རྟ་རིས་སྦྱངས། སིབ་བུའི་ནད་འདི་དངོས་གཞི་བཅོས་སླ་ཡང་མཇུག་ཏུ་གཟབ་དགོས་ཏེ་བེ་གེ་སྒྱུར་
189



ཤོར་ཞེས་པ་སྟོད་དུ་ལྡོག་ན་མིག་ལ་ལིང་ཐོག་དང་། གྲེ་བར་གག་པ། སྨད་དུ་བབས་ན་བཤལ་རིམས་སོགས་སུ་
འགྱུར་བ་དང་བཅོས་དཀའ་བའི་ཕྱིར་ཟས་སྤྱོད་ལ་ཟླ་གཅིག་བར་དུ་གཟབ་དགོས། དེ་ཡང་དཀར་མངར་ཚ་སྐྱུར་གྱི་
རིགས་དང་བཅུད་ཆེན་སྤང་ལ་རི་ཐང་མཚམས་ལྟར་མཛོ་མོའི་མར་གསར་དང་། རི་དྭགས་ཀྱི་ཤ་གསར་པ་སོགས་
ཡང་ཞིང་འཇུ་སླ་བ་དང་འཇམ་གྲོང་གི་རིགས་རིམ་གྱིས་གློད་ལ་གཏོང་། སྤྱོད་ལམ་ཀྱང་ཚ་བ་སྤྱི་དང་མཐུན་པར་
བྱའོ། །
བཞི་པ། ཆམ་པའི་ནད། །
ཆམ་པའི་ནད་ཅེས་པ་ནི་རྒྱུ་རྐྱེན་ཅི་རིགས་ཀྱི་སྒོ་ནས་སྣ་བུག་གཡས་གཡོན་ནང་གི་རོ་རྐྱང་གི་རྩ་གཉིས་ཆམ་
ལ་ཕབ་ནས་བྱེད་ལས་ཉམས་པར་གྱུར་པ་དེ་རིམ་བཞིན་ལུས་ཡོངས་ལ་ཁྱབ་སྟེ་འགོས་ཁྱབ་ཆུང་བའི་ནད་ལ་ཆམ་པ་
དང་། དེའི་ནང་ནས་རིགས་གཅིག་རིམས་ནད་སྤྱི་དང་འདྲ་བ་འགོས་ཁྱབ་ཆེ་བས་རིམས་ཆམ་གྱི་ནད་ཀྱང་ཟེར་བ་
དེ་དག་ལ་ཡང་རྒྱུ་རྐྱེན་དབྱེ་བ་རྟགས་དང་སྔོན་འགོག་བཅོས་ཐབས་བཅས་དྲུག་གི་སྒོ་ནས་བཤད་པར་བྱ་བ་ཡིན་
ནོ། །
གཅིག རྒྱུ་རྐྱེན། །
རྒྱུ་ནི་རིམས་ནད་སྤྱི་དང་འདྲ་བ་ལ་དེ་ཡང་སྣ་བུག་གཡས་གཡོན་ནང་རོ་རྐྱང་གི་རྩ་གཉིས་མར་ལ་ཁ་བལྟས་
ཟངས་དུང་ལྟར་གདངས་ཡོད་པ་དེ་ལ་མི་གཙང་བའི་ཟས་སྤྱོད་འདྲེས་པ་དང་། སྟོན་དཔྱིད་སོགས་ཚ་གྲང་འཐབ་
པ༔ མི་གཙང་བའི་ཐལ་རྡུལ་དང་། དྲི་ངན་ཕོག་པ་སོགས་ཀྱི་རྐྱེན་སྣ་སོགས་པ་ལས་འབྱུང་ཞིང་། ཁྱད་པར་དུ་ཡང་
ནད་དེ་ཕོག་ཡུལ་ གཙོ་བོ་ཁ་སྣ་ གྲེ་བ་གློ་ཡུལ་བཅས་ཀྱི་ཐོག་ ཏུ་ གནས་ཡོད་སྟབས་མཁའ་རླུང་ཁྲོད་ནས་མིའི་
དབུགས་ལམ་བརྒྱུད་གཟུགས་ཁམས་ལ་ཁྱབ་སྟེ་ན་བ་དང་། དེ་ཡང་རིམས་མ་ཡིན་ན་ཡམས་ཐབས་སུ་མི་གཞན་
ལའང་འགོས་ཁྱབ་ཆེ་བའི་ནད་དེ་རིགས་སྐྱེད་པ་ཡིན་ནོ། །
གཉིས། དབྱེ་བ།
ཆམ་པའི་དབྱེ་བ་ལ། རླུང་མཁྲིས་བད་ཀན་འདུས་པ་བཅས་ལས་གྱུར་པ་བཞི་དང༌། གྲེ་ཆམ་དང་། གློ་ཆམ།
190



སྣ་ཆམ། འགོས་ཁྱབ་ཆེ་བའི་རིམས་ཆམ་དང་རྣམ་པ་བརྒྱུད་ཀྱི་སྒོ་ནས་བསྟན་པ་ཡིན་ནོ། །
གསུམ། ནད་རྟགས།
སྤྱིའི་རྟགས་སུ། ཆམ་པ་ཀུན་ལ་གློ་དང་སྦྲིད་པ་འབྱུང་ཞིང་གྲེ་བ་མཚུལ་པ་ཚ་ལ་སྣ་ཆུ་མང་དུ་འཛག་པ་
སོགས་འབྱུང་བ་ཡིན་ནོ། ། །
བྱེ་བྲག་གི་རྟགས། 1. རླུང་ལས་གྱུར་པའི་ཆམ་པ་ཡིན་ན་སྦྲིད་པ་མང་ལ་སྣ་འགག་ཅིང་། མུར་འགྲམ་དང་
སོ་ཀླད་པ་སོགས་ན་ལ། སྨིན་མ་དང་སྣའི་བར་སྲིན་བུ་རྒྱུ་སྙམ་བྱེད། སྐད་འགགས། མཐར་སྨིན་རྟགས་སུ་མཆིལ་མ་
དང་སྣབས་ལུད་མང་དུ་འཛག་པ་ཡིན་ནོ། །
2. མཁྲིས་པ་ལས་གྱུར་པའི་ཆམ་པའི་རྟགས་སུ་མགོ་དང་ཚིགས་གཞི་བྱིན་ཞྭ་སོགས་ན་ཞིང་། རོ་སྟོད་མི་
བདེ་ལ་བརླ་རྐང་བརྡུངས་སྙམ་བྱེད། ཁ་ཁ་ལ་དང་ག་མི་བདེ་ཞིང་གྲང་ཤུམ་བྱེད། སྲོད་ལ་ཤ་དྲོད་ཚ་ཞིང་རྨི་ལམ་ཟ་
ཟིང་མང་། སྣ་ནང་འབྲུམ་པ་འབྱུང་། མཆིལ་སྣབས་དམར་སེར་ཉིད་དུ་འཛག་གོ །
3. བད་ཀན་ལས་གྱུར་པའི་རྟགས་ནི་ལུད་པ་མང་ལ་དབུགས་རྔུབ་གཏོང་མི་བདེ་བ་དང་། ལུས་ལྕི་ལ་ཡི་ག་
འཆུས་པ། ཁ་མངལ་ཞིང་གཡལ་ལ་མཆིལ་སྣབས་སྣུམ་ཅན་དཀར་པོ་འོང་ངོ༌། །
4. འདུས་པ་ལས་གྱུར་པ་ནི་དེ་གསུམ་ཀུན་གྱི་རྟགས་དང་ལྡན་ཞིང་། ཁྱད་པར་དུ་བྲང་ཁོག་ན་ལ་ལུས་
སེམས་ཀྱི་ཚོར་བ་མེད་ཅིང་། མིག་དམར་ལ་རྣ་བར་ཟ་འཕྲུག་ལངས། ལུད་པ་དང་དབུགས་ཀྱི་དྲི་མ་ངན་པ་འབྱུང་
བ་ཡིན་ནོ། །
5. གྲེ་ཆམ་གྱི་རྟགས་སུ་དང་པོ་གྲེ་བ་དང་རྐུན་མཚུལ་རྣམས་ཚ་ཞིང་། བར་དུ་སྣ་ཆུ་འཛག་ཅིང་མཚུལ་པ་
འགགཐ་མ་སྦྲིད་པ་ཡང་ཡང་བསྟུད་ནས་འོང་བ་ཡིན་ནོ། །
6. གློ་ཆམ་གྱི་རྟགས་སུ་དང་པོ་གྲེ་ཆམ་དང་འདྲ་བར་གྲེ་བ་ཚ་ཞིང་སྐད་འཛེར། བར་དུ་གློ་མང་ཞིང་མགོ་
དང་བྲང་རྒྱབ་སྦྲགས་ནས་ན་བ་དེའི་དུས་སུ་བཅོས་མ་ཐུབ་ན་ཐ་མ་ལུད་པ་རྣག་ཏུ་ལུ་ཞིང་གློ་གཅོང་གི་ནད་དུ་
འགྱུར་བའང་ཡོད་དོ། །
7. སྣ་མ་གྱི་རྟགས་སུ་སྣ་བུག་ཚ་ཞིང་གཡའ་ལ་སྣ་ཆུ་མང་བ་སོགས་འབྱུང་བ་ཡིན་ནོ། །
8. རིམས་ཆམ་ཡིན་པའི་རྟགས་སུ་གོང་གི་མཁྲིས་པ་ལས་གྱུར་པའི་རྟགས་དང་ཕལ་ཆེར་འདྲ་བ་དེ་ལས་
ཚབས་ཆེ་བ་དང་འགོས་ཕོག་གི་རང་བཞིན་ཁྱབ་ཆེ་ཞིང་། དེ་ལ་སྤྱོད་ལམ་དྲག་ཤུལ་ཅན་དང་ཟས་བཅུད་ཅན་
191



རིགས་ཤོར་ན་ནད་དེ་ཚབས་ཆེར་རྒྱས་པར་གྱུར་ནས་ཆམ་པ་སྐྱུར་ཤོར་ཞེས་སྲོག་ཉེན་ཆེ་བས་གཟབ་ནན་བྱ་དགོས་
པ་དང་། ཁྱད་པར་དུ་རྒན་བྱིས་དང་ལུས་སྟོབས་ཞན་པའི་རིགས་བཅས་ལ་ནད་འདི་ལྕི་ཞིང་ན་ཡུན་རིང་བ་དང་།
ནད་རོ་རྙིང་པ་གཞན་དག་ཀྱང་སློང་སྲིད་ཅིང་། ད་དུང་ཀླད་ཚད་དང་། གློ་ཚད། བཤལ་རིམས་སོགས་ནད་གཞི་
གཞན་དག་ཀྱང་འཁྲི་སླ་བ་ཡོད་དོ། །
བཞི། སྔོན་འགོག
ཆམ་རིམས་སྔོན་འགོག་བྱེད་རྒྱུ་ནི་གལ་ཆེའི་རང་བཞིན་ལྡན་པས་གཙོ་བོར་འཛིན་དགོས་པ་དེ་ཡང་སྤྱིར་
བཏང་དུ་གནམ་གཤིས་འཕོ་འགྱུར་སོགས་ལས་ལུས་པོ་དྲོས་འཁྱགས་མི་འབྱུང་བའི་ཐབས་ལ་བརྩོན་དགོས་པ་
དང་། ཆམ་པའི་ནད་ཁྱབ་ཆེ་ས་དང་། ལྷག་པར་དུ་རིམས་ཆམ་ན་བའི་ནད་པ་ཡོད་ཚེ་འཕྲལ་དུ་སྨན་ཁང་ཁག་ལ་
བསྐྱལ་ནས་སྨན་བཅོས་བྱེད་རྒྱུ་དང༌། ནད་པ་སྡོད་སའི་ཉེ་འཁོར་དུ་གཙང་སྦྲར་དོ་སྣང་བྱེད་དགོས་ལ་ནད་པའི་
ཉལ་ཆས་སོགས་སྤྱོད་ཆས་གཞན་དག་དུག་སེལ་མ་བྱས་པར་གཞན་གྱིས་བཀོལ་སྤྱོད་མི་བྱེད། བདེ་ཐང་ཅན་གྱི་མི་
ནད་པ་ཡོད་སར་འགྲོ་དགོས་བྱུང་ཚེ་ཁ་རས་རྒྱག་དགོས་ལ། ནད་མ་བྱུང་བའི་སྔོན་ནས་ལོ་གྱོན་རིལ་བུ་དང་།
རིམས་སྲུང་སྦྱོར་བ་སོགས་བསྟེན་ན་ནད་འགོག་བདེ་སྲུང་ཡོང་བའི་དགོས་པ་ཁྱད་པར་ཅན་ཡོད་པས་དོ་སྣང་བྱེད་
དགོས་པ་ཡིན་ནོ། །
ལྔ། བཅོས་ཐབས།
༡ སྤྱི་ལ་ཆམ་པ་ཐོག་མར་བྱུང་དུས་སྨིན་བྱེད་ཀྱི་ཐང་སོགས་མ་བཏང་བར་གཉེན་པོ་བཏང་ན་ལུས་བཟང་
ཞིང་གྲེ་ཆམ་སོགས་ནད་ཚབས་ཆུང་ངུར་ཕན་སྲིད་པ་ཙམ་ལས་ནད་ཕལ་ཆེར་ལུས་ལ་བྱེར་ཞིང་ཞེན་པ་དང༌། ཆུ་
སེར་དུ་རྟོགས་པ་དང་འཁྲུགས་ཤིང་། གྲུམ་བུར་འགྱུར་བ་སོགས་ཐུ་ན་འཆི་ཉེན་ཡང་ཆེ། དེའི་ཕྱིར་ཐོག་མར་ཆུ་
སྐོལ་མང་ཙམ་འཐུང་བ་དང་སྨན་ནོར་བུ་བདུན་ཐང་དང་འཕྲུལ་ཐང་གང་རུང་གི་བསྡུས་ཁུ་ཚ་མོ་གཏོང་བ་དང་།
དེས་གྲང་ཤུམ་འཇིགས་རྗེས་ནད་སྟོབས་ཆེ་ཆུང་དང་ལུས་ཟུངས་ལ་གཞིགས་ནས་སྨན་ལོ་གྱོན་རིལ་བུ་དང་དཔའ་
བོ་བཅུ་གཅིག་གང་རུང་གཏོང་ཞིང་། ཁྲག་མཁྲིས་ཤས་ཆེ་བའི་རིགས་ལ་སྤང་རྩི་བཅུ་གཉིས་སམ་སྤང་ཁྲག་བཅུ་
གཉིས་པ་གཏོང་ཞིང་། ལོ་ན་རྒས་པ་དང་བྱིས་པ་ལུས་ཟུངས་ཞན་པ་བཅས་ལ་གཙོ་བོ་བརྒྱུད་པ་ལྟ་བུ་གཏོང་དགོས་
ཤིང་། རིམས་ཚད་སྟོབས་ཆེ་བའི་རིགས་ལ་རྟ་ཟི་དམར་པོ་སོགས་གཉེན་པོ་གང་དགོས་ནད་རྟགས་ལ་དཔགས་
192



ནས་བེད་སྤྱོད་གཏོང་དགོས་པའང་ཤེས་པར་བྱེད་དགོས་པ་ཡིན་ནོ། །
༢ བྱེ་བྲག་གི་བཅོས། 1. ཆམ་པ་རླུང་ལྡན་གློ་དང་སྦྲགས་པར་ཨ་གར་བཅོ་ལྔ་དང་གུར་ཁྱུང་གང་རུང་དང༌།
མན་ངག་བསིལ་སྦྱོར་ལྟག་པ་སྤྲད་ལ་གཏོང་བ་དང་། 2. བད་ཚད་ཅན་ལ་སྤང་རྒྱན་བཅོ་ལྔ། 3. ཁྲག་མཁྲིས་ཤས་
ཆེ་བར་སྤང་རྩི་བཅུ་གཉིས་དང་ཐེངས་གསོས་དགུ་པ་སོགས་གཏོང་། 4. འདུས་པའི་ཆམ་པར་ཡང་དེ་རྣམས་དང་
མཐུན་པར་རིག་པས་དཔྱད་ལ་བཅོས་དགོས་པ་ཡིན་ནོ། 5. གྲེ་ཆམ་ལ་ལི་ཤི་དྲུག་པ་དང་སྐྱེར་ཤུན་བཅུ་པ་
བསྲེས་པའི་ལྡེ་གུ་རིལ་བུར་བསྒྲིལ་ལ་ ཁ་མུར་བསྟེན་པའམ་ཁོང་དུ་བཏང་བས་གྲེ་བའི་ཚད་པ་སེལ་ཞིང་ ནད་
སྟོབས་ཆེ་བར་ཁྱུང་སྔོན་དགུ་པ་དང་། ཡང་ན་བོང་དཀར་དྲུག་པ་སོ་ཕག་གདུས་ཁུའི་མཁུར་བཀང་བསྟེན་པས་གྲེ་
བ་ཚ་སྐམ་དང་། སྐད་འགགས་ཁ་སྐམ་ནད་ལ་མཆོག་ཏུ་བསྔགས། ཚབས་ཆེ་ན་ལྕེ་རྩ་དང་སྐྱོར་གོང་གཏར། གྲེ་
ཚམ་མཚུལ་པར་ཞེན་པ་ལ་ལ་ཕུག་ཁུ་བས་བདུག་ཅིང་སྣ་སྨན་བསྟེན་ནོ། །6. གློ་མ་ལ་བོང་དཀར་བཞི་ཐང་
བཏང་ལ་རྗེས་སུ་གློ་ཚད་ཀུན་སེལ་དང་། འཁྲུགས་གློ་ཀུན་སེལ། གཙོ་བོ་ཉེར་ལྔ། གོང་གི་སྤང་རྒྱན་བཅོ་ལྔ་རྣམས་
ནད་རྟགས་དང་སྦྱར་ནས་གཏོང་དགོས་པའང་གལ་ཆེའོ། 7. སྣ་ཆམ་ལ་ཡོས་ཚན་གྱི་རླངས་བ་དུག་མང་དུ་བྱ་
ཞིང་སྣ་ཁུང་འགག་པ་དང་། ཚ་ཞིང་ཟ་འཕྲུག་ལངས་པ་བཅས་ལ་རྡོ་རྗེ་རབ་འཛོམས་དང་། གུར་ཁྱུང་། གུར་གུམ་
བཅུ་གསུམ་སོགས་ནད་སྟོབས་ལ་གཞིགས་ནས་གཏོང་དགོས་སོ། །8. རིམས་ཆམ་ལ་རིམས་ནད་གང་ཡིན་དེའི་
གཉེན་པོ་དང་ལྟག་སྤྲོད་ཀྱིས་བཅོས་དགོས་པ་དང་། གཞན་ཡང་ཀླད་པར་ཚ་བ་ཞུགས་ན་རྟ་ཟི་དམར་པོ་དང་།
སྨན་ནག་འཕྲུལ་འཁོར་ཆེན་མོ་སོགས་གཏོང་། ཆམ་པ་བཅོས་རྡུགས་སུ་སོང་བ་དང་བཅོས་མ་བྱུང་བའི་རྙིངས་པ་
རྣམས་ལ་ཐང་ཆེན་ཉེར་ལྔས་སྨིན་རྟགས་རུས་ཟུག་དང་གྲང་ཤུམ་མ་འཇག་བར་དུ་བསྡུ་ལ་དེ་རྗེས་གཉེན་པོའི་སྨན་
རྣམས་ནད་རྟགས་དང་བསྟུན་ཏེ་རིམ་པར་གཏོང་དགོས་པ་དང་ཟས་སྤྱོད་གཉིས་ཀྱང་གོང་བཤད་ཚ་བ་སྤྱི་དང་
མཐུན་པའི་སྤང་བླང་ལ་གཟབ་དགོས་པ་གལ་ཆེ་ཞིང་། གཞན་ཡང་བླ་གཉན་གྱི་ནད་གཅིག་ཐོག་ཉིས་བརྩེགས་
གང་བྱུང་ནའང་རང་རང་གི་བཅོས་ཐབས་ལ་བརྩོན་པས་འབད་དགོས་པ་ཡང་ཤེས་པར་བྱའོ། །
ཀོང་སྤྲུལ་ཟིན་ཏིག་ལས། རིམས་ཀྱི་རྟགས་བཅོས་རྣམས་གོང་གི་ཚ་བ་དང་ཕྱོགས་མཚུངས་ཤིང་། རྩ་ཕྲ་ལ་
འཕར་མྱུར་བ་དེ་ལ་བདུན་ཐང་ཐེང་རེ་ཟུང་གིས་སྨིན་ནས། བདུད་རྩི་སླེབས་ཆོག རིམས་ཀྱིས་གཙོ་བརྒྱད། གཙོ་
བརྒྱད་བཅུ་གཉིས། འཛིན་པ་དགུ་སྦྱོར་སོགས་འབྲི་ལུགས་རྣམས་དང་། དཔའ་བོ་བཅུ་བཞི། ཟུངས་བཟང་ཁྲག་
མཁྲིས་ཅན་ལ་སྤང་རྩི་བཅུ་གཉིས་རྣམས་ཟབ་ཀྱང་སྤང་རྩི་བཏང་སྔ་ན་བྱེར་འགྲོ་བས་བདུན་ཐང་དང་སློབ་ཆོག་ཁོ་
ན་འཕྲོད་ཆེ་ཞིང་། དེ་ལའང་རྒན་པོ་དང་རླུང་ཤས་ཆེ་བ་ལ་བདུན་ཐང་གིས་འཕུལ་ན་ལེགས། འགའ་ཞིག་ཐང་སྨན་
193



མཉམ་དུ་བསྐོལ་བའི་ལག་ལེན་ཞིག་ཀྱང་འདུག་པ་ཁུངས་མ་མཐོང་ཡང་འཕྲོད་ཟབ་ལེགས་པ་ལྟར་སྣང་། རི་ཐང་
ཕྱེ་ལུགས་སོགས་ཚ་བ་ལྟར་བྱ།
མཁྲིས་རིམས་ཆུ་རྟགས་སེར་ཁ་ཤིན་ཏུ་ཆེ་ཞིང་ཕལ་ཆེར་མར་ནག་ཁུ་བའི་མདོག་ཏུའང་འབྱུང་བ་དེ་ལ།
འབྲི་ལུགས་སྨན་ནག་ཆེན་མོ་ཟབ། སློབ་ཆོག ཏིག་བརྒྱད་པ། གི་ཏིགགི་ཝཾ་བཅུ་གཅིག་སོགས་ཀྱང་འཕྲོད།
རྒྱུ་རིམས་སྐུ་བཤལ་བཅོས་སླ། ཐོག་མ་ནས་ཁྲག་ཏུ་འཁྲུ་བ་དེ་བཅོས་དཀའ། རྒྱུ་མའི་ནང་འུར་འཁྲོག་བྱེད་
ཅིང་ཆུ་མདོག་མར་ཁུ་ལྟར་བྱུང་ན་ནད་ཕོག་པ་ཡིན་པས། ཨིནྡྲ་བཞི་ཐང་གིས་སྨིན་པར་བྱས། བཤལ་བྱུང་ན་རྒྱུད་
ཀྱི་བྲག་ཞུན་དགུ་པ། བྲག་ཁྱུང་། འབྲི་ལུགས་སྨན་སློབ་དཔོན་རུ་རྟ་བཅུ་གསུམ། སྣོད་ཚད་སེལ་བའི་གུར་གུམ་
བདུན་པ། གམ་ཕྱེ་དམར་པོ་རྣམས་བཏང་། ནད་འདི་ལ་ཟས་འཛེམ་ཤིན་ཏུ་གལ་ཆེ། ཁྱད་པར་ཤ་དང་རྩམ་པ།
ཚན་མོའི་རིགས་གཏན་ནས་སྤང་། འབྲས་ཐང་ངམ་ནས་བཅོས་པའི་ཁུ་བ་དྲོ་འཇམ་ཕྲན་བུ་བསྟེན་པ་ལེགས།
ཟུངས་བཟང་ལ་ཐོག་མ་ནས་མཁྲིས་བཤལ་ལམ་གཉན་བཤལ་བཏང་བས་བཅོས་སླ་ཞིང་ཟབ། དམར་བཤལ་
ཚབས་ཆེ་ན་ཕྱི་རྒྱུད་ཆུ་སྡེར་དགུ་པ་དང་། མཁྲིས་ཕྱེ་བདུན་པ་གཉིས་བསྲེས་པའི་ཆུ་སྦྲུལ་མཇིང་བསྣོལ་སྟེང་གསང་
སྨན་ཆར་སྡོད་བྱེའུའི་བྲུན་བསྣན་པ་དེ་ཐེང་ཆོག་ཡིན། སྦྱོང་སྨན་རིགས་ལའང་གསང་སྨན་དེ་ཉིད་བསྣན་པས་རྒྱུ་
མའི་རྩི་སྲུང་ཤིན་ཏུ་ཟབ། རྒྱུ་རིམས་སྤྱི་ལ་མཁྲིས་ཕྱེ་ཉེར་ལྔ། དམར་གསུམ་འཁྲུ་གཅོད་རྣམས་ཀྱང་ལེགས། ཚ་བ་
ཆོག་ནས་ཟས་སྐོམ་བག་རེ་ཀློད་། འཁྲུ་བ་ཆུ་ཁར་ལྡིང་། མདོག་དཀར་དུ་སོང་ན་གཅོད་རན་པ་ཡིན་པས་མཁྲིས་ཕྱེ་
བདུན་པ་འབྲི་ལུགས་ཁ་ཚར་ཅན་འཁྲུ་གཅོད་བཏང་། དེས་མ་ཆོད་ན་འཁྲུ་གཅོད་གཞན་ཅི་རིགས་བཏང་། ཆོད་
དཀའ་ན་འབྲི་ལུགས་རྒྱུ་རྒན་འཕྲུལ་གྱི་ཐེམ་བཙོང་ལྟར་བྱ། རྗེས་གསེར་མདོག་ལྔ་པ། བཅུ་གཅིག་གསེར་ཞི་ཁ་སྤྲོད།
པད་མ་འདབ་བརྒྱད། དྭངས་མ་གནས་འཇོག་སོགས་ཀྱིས་མེ་དྲོད་གསོ་བར་བྱའོ། །ཞེས་སོ། །
གཞན་ཡང་རིམས་དང་མ་འདྲེས་པའི་ཆམས་པ་ཁ་རྐྱང་ལ་ཟས་སྤྱོད་གཟབ་པ་ཙམ་གྱིས་འཚོ་བས་སྨན་མི་
དགོས། ནོར་བུ་བདུན་ཐང་དྲོད་འཇམ་ཙམ་གྱིས་ཀྱང་ལམ་ནས་ལྡོག་པར་འགྱུར། ཅུང་ལྗིད་ན་དཔའ་བོ་བཅུ་
བཞིའམ། བསིལ་བཅུད་བཅོ་ལྔ། སྤྲིན་བྲལ་ཟླ་ཟེར་སོགས་འཕྲོད། སྣབས་ལུད་མང་ཞིང་གྲེ་བ་ཚ་བའི་གྲེ་ཆམ་ལ་པི་
པི་ལིང་ཐུན་གཅིག་ཞོ་ནང་བཏབ་ནས་འཐུང་བས་སེལ། བོང་ང་དཀར་དམར་པི་པི་ལིང་གསུམ་ཆ་མཉམ་ཕྱེ་མ་
ཞོར་སྦྱར་འཐུང་བ་ཤིན་ཏུ་ཟབ་པར་བསྔགས།
ཆམས་གཞུག་ལུ་བ་ལ་ནོར་བདུན་གློ་སྨན་བཏང་། ཡང་གློ་ལུ་ཐོག་མར་བྱུང་སྐབས་ག་བུར་ཉེར་ལྔ། བར་དུ་
འཁྲུགས་གློ་ཀུན་སེལ་འཕྲོད། མཐར་ལུ་བ་ཅིས་ཀྱང་མ་ཆོད་བཅོས་རྡུགས་ན། དར་མ་མཁྲིས་ཤས་ཆེ་བ་ལ་ལུག་
194



མུར་བདུན་པ་ཙན་དན་དཀར་དམར་གཉིས་ཆ་མཉམ་བཏང་བ་དང་
། བད་ཤས་ཆེ་ན་རྒ་ལོ་སྨན་དམར་སྟེང་ཤིང་
མངར་འཁོར་སྨན་གཅིག་གི་བུངས་མཉམ་བསྣན་པ་ཆང་གིས་འཕུལ་བས་ཕན། དེང་སང་ཆམས་པ་ལའང་གཉན་
ཤས་འཁྲི་ཞིང་ཅུང་ལྗི་བར་སྣང་བས་ཐོག་མར་ཐང་བཏང་རྗེས། ཁྱུང་སྔོན་དགུ་པ་བཟི་ཆུང་ཅན་བཏང་ན་འཕྲོད་ཆེ་
ཞིང་ལུ་བ་མི་འབྱུང་བ་ལའང་ཕན། ཆམས་རིམས་མཐའ་དག་ལ་སྨན་གང་ཡང་ཁོང་དུ་མ་སོང་བའི་སྐབས་རྒྱ་ནག་
མ་བཏང་ན་གཅིག་ཆོག་ཡིན་པ་ངག་རྒྱུན་ལས་ཐོས་སོ། །
བརྡ་འགྲོལ།
༡ རིམས། – རིམ་དང་དོན་གཅིག་ཀྱང་སྤྱིར་བྱ་བའི་སྐབས་སུ་རིམ་དང་། བྱེ་བྲག་ནད་ཀྱི་སྐབས་འདིར་མི་ནོར་
བའི་ཕྱིར་རིམས་ཞེས་ཡང་འཇུག་ས་སྦྱར་བ་ཡིན་ཏེ། འཇུག་སྒོ་ནས་རིམ་བཞིན་དུ་ལུས་ལ་ཞུགས་པའམ་
གཅིག་ནས་གཅིག་ཏུ་རིམ་གྱིས་འགོ་བ་ལ་རིམས་སམ་རིམས་ནད་ཅེས་བྱའོ། །
༢ ཡམས་ཐབས། – ཡམས་ནི་རིམས་ཀྱི་དོན་དང་། ཐབས་ནི་འདྲ་བའི་ཆ་ལ་བྱ་སྟེ་རིམས་ནད་དང་ཕྱོགས་
མཚུངས་པའི་དོན། ཡང་ན་ཡམས་ཐབས་སུ་འགྲོ་བ་སྟེ་རྒྱ་ཁྱབ་ཏུ་མཆེད་པ་ལའང་གོ
༣ རིམས་སྟོངས། – རིམས་ཚད་ཀྱི་ཤུལ་དུ་རླུང་གིས་བཟུང་བའི་ནད་ལ་གོ
༤ སྐྲངས་པ་གླང་གཉའ། – དབྱིབས་ལ་བལྟོས་ནས་བཏགས་པའི་མིང་སྟེ་བ་གླང་གི་གཉའ་བའི་ཤ་ལྟར་སྐྲངས་
ཤིང་ངོ་བོ་ཆུ་སེར་ནག་པོ་དང་ཉེས་ཀུན་འདུས་པས་བསྐྱེད་པ་ཡིན་ནོ། ། །
༥ འབྲུམ་བུ། – ཚ་བ་ཆུ་སེར་ལ་བབས་ནས་ལུས་ཀུན་ཏུ་ཁྱབ་ཅིང་ཁྱད་པར་འབྲུམ་བུ་རྣམས་རུས་པ་དང་རྐང་
དང་ལྷ་བའི་གཏིང་སོགས་ནས་སྐྱེ་བར་བྱེད་ཅིང་། ལུས་ཟུངས་ཐམས་ཅད་དུ་རྫོགས་པར་ཁྱབ་པའི་
རིམས་ནད་གདུག་པ་ཅན་ཏེ་ཐོར་བའམ་འབྲུམ་བུས་ཁྱབ་ཅིང་འབྱུང་བས་ན་འབྲུམ་བུ་ཞེས་བརྗོད་
དོ། །
༦ བེ་གེ་སྒྱུར་ཤོར། – སིབ་བུ་ནད་དུས་ཐོག་ཏུ་གསོ་བཅོས་མ་བྱས་པར་ཟས་བཅུད་བསྟེན་པ་སོགས་ཀྱིས་སྐྱུར་
ཤོར་ཞེས་པ་སྟོད་དུ་ལྡོག་པའམ་སྨད་དུ་འབབ་པ་སོགས་གཉན་པའི་གནས་སུ་བྱེར་ཏེ་བློ་གཉན་གྱི་ནད་
འབྱུང་བ་ལ་ཟེར། །
༧ སིབ་བུ—འདི་ནི་ནད་པའི་མགོ་ལུས་ཀུན་ཏུའམ་ཁྱད་པར་དུ་དྲོ་བའི་གནས་རྣམས་སུ་འབྲུམ་བུ་དམར་ཙེམ་
195



ཙེམ་ཆུང་ངུས་བག་བག་པོར་ཁྱབ་བས་ན་སྔོན་གྱི་དྲང་སྲོང་རྣམས་ཀྱིས་དེ་ལ་སིབ་བུའམ་བེ་གེ་དང་སིབ་
ཅེས་སུ་བརྗོད།
བསམ་གཞིག
༡ ཉེས་པའི་རིམས་དང་གཉན་རིམས་གཉིས་བར་རྒྱུ་རྐྱེན་དང་ངོ་བོ་སོགས་ཀྱི་ཁྱད་ཅི་དང་ཅི་ཡོད།
༢ འབྲུམ་བུའི་ནད་ཀྱི་ངོ་བོ་དང་ངེས་ཚིག་ཡིད་ལ་ངེས་དགོས།
༣ བེ་གེའི་ནད་ཀྱི་ཡུལ་དུས་ཀྱི་རང་བཞིན་དང་འགོས་ཁྱབ་ཀྱི་རང་བཞིན་ཇི་ལྟར་ཡིན་ནམ།
༤ ཆམ་ནད་འདི་ཇི་ལྟར་འགོས་ཁྱབ་ཡོང་གི་ཡོད་དམ།
196



སློབ་ཚན་བཅོ་བརྒྱད་པ། གཉན་རིམས་གསོ་བ།
དང་པོ། གཉན་རིམས་པར་པ་ཏ།
གཉན་རིམས་པར་པ་ཏ་ཞེས་པ་ནི་གཉན་ནད་གདུག་པ་ཅན་གྱི་ནད་ཅིག་ཡིན་པ་དེས་དྲི་ཕོག་པ་ཙམ་གྱིས་
འགོས་ནད་མཆེད་འགྲོ་བ་དེ་ལ་གཉན་ཚད་སྤྱིའི་ནད་ཀྱང་ཟེར་ཞིང་། དེའི་རྒྱུ་རྐྱེན་དང་། དབྱེ་བ། ནད་རྟགས།
སྔོན་འགོག བཅོས་ཐབས་བཅས་ཀྱི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
དེ་ཡང་གཉན་ནད་ཀྱི་རྒྱུ་ནི་མི་རྣམས་ཀྱི་ལུས་ལ་ལྷན་སྐྱེས་སུ་ཁྲག་ལ་གནས་པའི་གདུག་པ་ཅན་གྱི་ཁྲག་སྲིན་
རྐང་མེད་ཟླུམ་ལ་མདོག་ཟངས་ལྟར་དམར་ཞིང་། དབྱིབས་ཤིན་ཏུ་ཕྲ་ལ་བལྟ་བས་མི་མངོན་པ་རྩ་ནང་ཀུན་ཏུ་རྒྱུ་
ཞིང་སྐད་ཅིག་ཙམ་ལ་མགོ་ནས་རྐང་མཐིལ་གྱི་བར་ཁྱབ་པར་རྒྱུ་ནུས་པ་འགའ་ཞིག་ཡོད་པ་དེ་དག་རྐྱེན་གྱིས་མ་
བསྒྱུར་ན་སྒྱུ་རྩལ་ལ་སོགས་པ་སྟོབས་སྐྱེད་ཀྱི་གྲོགས་བྱེད་ཅིང་། དེ་དག་ཉེས་གསུམ་ལྡན་འདུས་སོགས་ཀྱི་ནད་སྐྱེད་
པའི་ཡུལ་དུས་ཟས་སྤྱོད་སོགས་དང་། ཁྱད་པར་གཉན་ནད་པར་པ་ཏའི་རིམས་ནད་སྲིན་བུའི་གཟུགས་ཅན་
མཇུག་རིང་ལག་མང་རླུང་གཤོག་དང་ལྡན་པ། ཕྱོགས་ཀུན་ཏུ་རྒྱུ་བ་དེ་ཉིད་མཁའ་རླུང་དང་འགྲོགས་ནས་མི་
རྣམས་ཀྱི་བ་སྤུའི་ཁུང་བུ་དང་། ཁ་སྣ་སོགས་བརྒྱུད་དེ་ནང་དུ་ཞུགས་པའི་རྐྱེན་གྱིས་ལུས་གནས་ཀྱི་ཁྲག་སྲིན་རྣམས་
ཁྲོས་ཤིང་འཁྲུགས་ནས་ལུས་ཟུངས་ཟ་བས་གཉན་ནད་ཅེས་བྱ་བའི་དྲག་པོའི་ཟུག་རྔུ་སྐྱེད་པར་བྱེད་པ་ཡིན་ནོ། །
གཉིས། དབྱེ་བ། །
གཉན་ནད་འདི་ལ་གཙོ་བོ་བབས་པའི་སྒོ་ནས་ཀླད་གཟེར་སོགས་བཅོ་བརྒྱད་འཆད་འགྱུར་ལྟར་ཡོད་ལ།
འོན་ཀྱང་གཉན་ནད་ཅེས་པའི་ནད་འདི་ལ་མིང་གིས་བརྗོད་པར་མི་ལང་བའི་རིགས་དུ་མར་ཡོད་པས་དེ་དག་གིས་
197



འགྲོ་བའི་ཚེ་སྲོག་མྱུར་དུ་ལེན་པར་བྱེད་དོ། །
གསུམ། ནད་རྟགས།
ནད་འདི་གློ་བུར་དུ་ཕོག་ནས་ནད་གཞི་གང་ཡོད་སྟེང་དུ་བབས་ཤིང་གྲང་ཤུམ་ཡུན་རིང་བྱེད། ཁ་ཁ་ལ།
མགོ་བོ་ན་ཞིང་སྐྱིད་པ་སྐྱུར། པགས་པ་བརྩེ་ཞིང་ལུས་ལྕི་ལ་བྱིན་པ་འདར། ཚིགས་གཞི་ན་ལ་རྐང་ལག་ཆག་སྙམ་
བྱེད། བརྐྱང་བསྐུམ་བྱེད་འདོད་ཅིང་ཤེས་པ་ཤིན་ཏུ་འཚུབ། ལུས་དྲོད་ཚེ་ལ་རྡུལ་དྲི་དུགས། ཉིན་གཉིད་ཆེ་ལ་
མཚན་གཉིད་ཉུང་། རྨི་ལམ་ཟ་ཟི་མང་ལ་སེམས་འཁྲུལ། སྐོམ་དད་ཆེ་ལ་ཟས་ཀྱི་རོ་མི་ཞིམ། ཁྱད་པར་མགོ་བོ་ན་
ཞིང་མིག་རུས་ལྕི་ལ་མཁལ་རྐེད་ལྷུ་ཚིགས་ཁོལ་ཞིང་ན། རྩ་འདར་ཞིང་སྤུན་ལ་འགྱུར་ལྡོག་མང་། ཆུ་མདོག་དམར་
ནག་དྲི་དང་རླངས་ཆེ། ཚབས་ཆེ་ན་ན་མ་ཐག་ནས་ཤེས་པ་འཁྲུལ་ཞིང་། ནད་ཚབས་ཆེ་ཡང་རྩ་ཆུ་ནད་མེད་ལྟར་
སྟོན་པ་དེ་དག་རྣམས་བཅོས་དཀའ་བ་ཡིན་ནོ། །
བཞི། སྔོན་འགོག
ནད་འདི་ཡོད་པ་ཤེས་རྗེས་རང་ཉིད་མ་ན་བའི་སྔོན་ལ་ཟས་སྤྱོད་ཀྱི་གཙང་སྦྲ་ལ་དོ་སྣང་ཆེན་པོ་བྱེད་དགོས་
པ་དང་
། ཞོགས་པ་ཕུར་ནག་དགུ་ཐང་དང་། དགོང་དྲོ་ལོ་གྱོན་རིལ་བུ་བསྟེན་པ་སོགས་སྔོན་འགོག་གི་རིགས་ལ་
འབད་དགོས་པ་ནི་གལ་ཆེ་བ་ཡིན་ནོ། །
ལྔ། བཅོས་ཐབས།
ཐོག་མར་གཉན་གྱི་རི་བོ་རྙིལ་བ་ལ་སྟོད་ལུགས་སྨན་སེར་ཆེན་མོ་དང་། སྨན་སེར་ཆུང་བ་གང་རུང་ཞི་བྱེད་
སྤུ་ནག་དང༌། སྦྱོང་བྱེད་ཐར་ནུ་སྦྱར་ལ་སླེ་ཏྲེས་དང་ཀཎྜ་ཀ་རིའི་ཐང་གིས་ནད་སྟོབས་དང་ལུས་ཟུངས་སོགས་ལ་
དཔགས་ནས་བཏང་ན་གཉན་ནད་མ་ལུས་པ་ཀུན་ལ་ཕན་པ་དང་། བར་དུ་ཚ་བའི་དབལ་གསོད་པ་ལ་འཆི་བདག་
གཡུལ་རྒྱལ་དང་། བདུད་རྩི་སུམ་སྦྱོར་རམ་གངས་སྐྱེས་གསུམ་སྦྱོར། ནག་པོ་གསུམ་སྦྱོར། བེ་དོ་བཅུ་གཉིས་རིམས་
གང་ལ་མཆོག་ཏུ་ཕན་པ་ཡིན། ཟས་སྤྱོད་མ་སྨིན་ཚ་བའི་སྐབས་ལྟར་བསྟེན་ལ་དཀར་དམར་མངར་སྐྱུར་གྱི་རིགས་
དུག་ལྟར་སྤང་དགོས་པ་ཡིན་ནོ། ། །
ཀོང་སྤྲུལ་ཟིན་ཏིག་ལས། གཉན་རིམས་ནི། དེང་སང་དུས་དབང་གིས་ཤིན་ཏུ་མང་ཞིང་ནད་རྟགས་སྣ་
198



ཚོགས་པ་འབྱུང་བས་ཤིན་ཏུ་བརྟག་དཀའ་ཞིང་ནད་ལའང་གཉན་ཤས་མེད་པ་ཆེར་མེད་པ་ལྟ་བུ་སྣང་བས་ཟོན་
ཐེང་དགོས། ཐོག་མ་ནས་སེམས་མི་བདེ། གཟེར་གློ་བུར་དུ་ཕོག རྩ་ཐུང་ཐུང་རྡུད་རྡུད་འབར། འཁྲིག་ཅིང་འཕར་
གྲངས་མི་སྙོམས་པར་ཆེ་ཆུང་བྱེད། ཆུ་མདོག་ནག་ཞད་དང་ལྷུ་བ་རྒོད་ན་གཉན་ཤས་ཡོད། འདི་ལ་གཏེར་མའི་སྐོར་
གྱི་རྟགས་བཅོས་སྲུང་བ་རྣམས་ཁོ་ན་ཟབ་པ་ལས་རྒྱུད་བཞི་སོགས་སུ་ཆེར་མི་འབྱུང་ཞིང་། སྡེ་སྲིད་ལྷན་ཐབས་དང་།
ཀརྨ་ངེས་ལེགས་ཀྱི་ཨེ་ཝཾ་རྣམས་སུ་ཞིབ་ཆ་ཆེ་བས་དཔེ་དེ་དག་འབྲལ་སྤང་དགོས་པར་སྣང་། གཏེར་བྱོན་དྲག་ཁྲོས་
དང་། བདུད་རྩི་བུམ་པའི་སྒོམ་བཟླས་ཆག་མེད་ལྟ་བུ་ལྷ་སྔགས་ཀྱིས་སྲུང་བ་དང་། གུ་གེ་ཆིག་དྲིལ་དང་རྡོ་རྗེ་ཁྲབ་
རིང་སོགས་རྫས་སྔགས་འཁོར་ལོས་སྲུང་བ་རྣམས་རང་གཞན་སུ་ལའང་གལ་ཆེ། ཚབས་ཆེན་ཕོག་མ་ཐག་ནས་
དབང་པོ་སྡུད་པ་ལ་བཅོས་ལོངས་མེད་ཅིང་། ནད་ཚབས་ཆེ་བ་ལ་རྩ་ཆུ་ནད་མེད་ལྟར་སྟོན་པ་དེའང་བཅོས་དཀའ།
གཞན་གང་ལའང་ཐོག་མར་ཕུར་ནག་བཞི་ཐང་དང་། གུང་པའི་སྤྲ་ཐང་གང་རུང་བཏང་། དངོས་གཞིར་སྤྲུ་ནག་
ཉེར་དགུ། ཞྭ་ལོག་འཁྲུ་སྐྱུག་སོགས་ལ་སྤུ་ནག་སྔོ་རིལ་ཟབ། ཅེས་སོ། །
གཉིས་པ། གཉན་ནད་ཀླད་གཟེར།
ཀླད་གཟེར་ཞེས་པ་གཉན་ནད་དེ་དག་མགོ་བོར་བབས་ནས་ཀླད་པའི་གནས་ཡུལ་དུ་གཟེར་ཟུག་དྲག་པོས་
གདུངས་པའི་ནད་དེའི་རྒྱུ་རྐྱེན་དང༌། ནད་རྟགས། བཅོས་ཐབས་གསུམ་གྱི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
ཀླད་གཟེར་གྱི་རྒྱུ་རྐྱེན་ནི་གཉན་ཚད་སྤྱིའི་རྒྱུ་དེ་དག་ལ་རྐྱེན་གྱིས་བསྒྱུར་ནས་ནད་དེ་མགོ་བོར་བབས་པའི་
ཡ་མ་ཀླད་གཟེར་ཞེས་པའི་ནད་འདི་སྐྱེད་པར་བྱེད་པ་ཡིན་ནོ། ། །
གཉིས། ནད་རྟགས།
ཀླད་གཟེར་གྱི་ནད་རྟགས་ཕལ་ཆེར་གཉན་ཚད་སྤྱི་དང་འདྲ་ཡང་ཁྱད་པར་དུ་ཀླད་པ་གཟེར་ལ་སྣ་ཁྲག་
འཛག་ཅིང་། མུར་གོང་དང་ལྟག་པ་གཟེར། འཕར་རྩ་འབུར་ལ་འཁྱུག་པ། མིག་སྤྲིན་དམར་ལ་ཤ་ལྤགས་ཚ་དྲོད་ཆེ་
ཞིང་། སྟོད་དུ་ཨེན་ཙམ་གཟེར་ལ་གློ་མང་འོང་། དེ་ལ་མྱུར་དུ་བཅོས་བྱེད་མ་ཐུབ་ན་དུས་ལས་འདས་ཏེ་སྨྲ་བ་འཚོལ་
199



ལ་སྨྱོ་ཞིང་ལྐུགས་པའམ་ཚབས་ཆེན་སྲོག་ལའང་རྒོལ་བར་བྱེད་དོ། །
གསུམ། བཅོས་ཐབས།
ཐོག་མར་རྒྱ་ཚོས་དྲུག་ཐང་དང༌། ཕུར་ནག་དགུ་ཐང་། ཀླད་གཟེར་ཨ་གཏད་སོགས་གང་རུང་གཏོང་། ནད་
སྟོབས་ཆེ་ན་མན་ངག་གུར་གུམ་བཅུ་གསུམ་དང་། ཨ་བྱག་བསྣན་པའི་སྤང་རྩི་བཅུ་གཉིས་ལྟག་པ་སྤྲད་གོང་གི་ཐང་
གང་རུང་གིས་དབུལ། ཡང་ན་གུར་གུམ་བཞི་པའི་སྣ་སྨན་གཏོང་། དེ་བཞིན་སྤྱི་ནག་ཉེར་དགུ་དང་། འབྲི་ལུགས་
སྨན་ནག་སོགས་ནད་སྟོབས་དང་སྦྱར་ལ་གང་འོས་གཏོང་། ཡང་ན་ཁྱུང་ལྔ་ཚད་ལྡན་གྱི་སྟེང་དུ་ཐང་ཕྲོམ་དཀར་
པོའམ་ལང་ཐང་རྩེ་དང༌། བྱི་ཏང་ག་བསྣན་པ་མཆོག་ཏུ་བསྔགས། དེ་ལྟར་སྨན་གྱིས་ཞི་བར་དཀའ་ན་དཔྱད་དུ་
མུར་གོང་གཟེར་ན་དེའི་འཕར་རྩ་དང་། ལྟག་རྩ། རུ་ཐུང་། དཔྲལ་རྩ་སོགས་གང་འོས་རླངས་པ་ཐོན་ཙམ་གཏར།
དེས་ཀྱང་མ་ཞི་ན་ཐར་ནུ་དགུ་པའི་བཤལ་གྱིས་སྦྱངས། ཟས་སྤྱོད་སྤང་བླང་ཚུལ་བཞིན་བྱེད་དགོས་པ་དང་། མཇུག་
ཏུ་གུར་གུམ་བཅུ་གསུམ་པ་དང་བསམ་འཕེལ་ནོར་བུ་སོགས་བསྟེན་ན་ལེགས་པ་བཅས་ཡིན་ནོ། །
ཀོང་སྤྲུལ་ཟིན་ཏིག་ལས། མགོ་གཟེར་ལ་མགོ་ཐང་བཅུ་གསུམ། སྤུ་ནག འབྲི་ལུགས་སྨན་ནག་ཏིག་བརྒྱད་
ལ་མི་ཐོད་གསུམ་པ་བསྡེབས་པ་ཟབ། ཅེས་སོ། །
གསུམ་པ། གཉན་ནད་གག་པའི་ནད།
གག་པའི་ནད་ཅེས་པ་ནི་གཉན་ཚད་དེ་གྲེ་བའི་ཡུལ་དུ་བབས་ནས་འགག་ཅིང་། སྲོག་འཕྲོག་པའི་ཕྱིར་གོག་
པ་ཞེས་བཤད་པ་འདིའི་རྒྱུ་རྐྱེན་དང་། དབྱེ་བ། རྟགས། བཅོས་བཞིའི་སྒོ་ནས་བཤད་པར་བྱའོ། །
གཅིག གག་པའི་རྒྱུ་རྐྱེན།
གཉན་རིམས་སྤྱི་དང་འདྲ་ལ། ཁྱད་པར་བཟའ་བཏུང་ཉེས་པ་དང་། ཉིན་གཉིད་དང་དམར་ཟས་ཀྱིས་
སློང་།
200



གཉིས། གག་པའི་དབྱེ་བ།
རིགས་ཀྱི་དབྱེ་ན་ཕོ་གག མོ་གག བུ་གག གཉན་གག་གམ་ཡམས་གག་དང་བཞི་ཡོད།
གསུམ། གག་པའི་རྟགས།
སྤྱི་བྱེ་བྲག་གཉིས་ལས་སྤྱི་རྟགས། ཕལ་ཆེར་གཉན་ནད་སྤྱི་དང་འདྲ་ལ། ཁྱད་པར་གག་པའི་རྩ་ནི་ཐུང་དང་
སྦོམ་ལ་འཕར་འཕྲོ་ཆད་ཅིང་འཁྱིག་རེ་བྱེད་ལ་ཕྱོགས་སུ་གཏོར་བ་དང་འདྲ། ཆུ་ནི་ཕལ་ཆེར་ཁྲག་དང་མཐུན་ལ། མི་
ནོར་བའི་རྟགས་སུ་ཆུ་ལ་ཁྲག་རིས་འོང་། ལྕེ་སྟེང་དུ་བད་ཀན་མཐུག ལྕེ་དང་མཆུའི་འགྲམ་དང་རྐན་ཕུག་ལ་ཐོར་པ་
ཆགས། གྲེ་བ་དང་སྐད་འགགས་ཤིང་ཟ། ཟས་སྐོམ་མིད་པར་མི་ཐར། མགོ་བོ་ན་ཞིང་རྩེ་འདར་བྱེད་ལ་བ་སྤུ་གཡོ་བ་
སོགས་འོང་བ་ཡིན་ནོ། །
བྱེ་བྲག་གི་རྟགས། ཕོ་གག་ཚད་པ་དང་ས་ཡིས་བསྐྱེད་ཅིང་དབྱིབས་ཟས་ལ་སྲན་མ་བཏབ་བ་དང་འདྲ།
རྒྱུས་ན་ཐོན་པ་ཆེ་ལ་སྐུ་ཆོལ་སྐར་ཆེན་ཤར་བ་བཞིན་དུ་འཕྲོ། མོ་གག་ནི་མེ་དང་ཁྲག་གིས་བསྐྱེད་ཅིང་མདོག་དམར་
ལ་ཆེ་བ་ཕོར་པ་ཁ་བུབ་པ་དང་འདྲ། རྒྱས་ན་ལྕེ་རྐན་སྔོ་ལ་ནག་པར་འགྲོ། བུ་གག་ནི་ཆུ་དང་རླུང་གིས་བསྐྱེད་ཅིང་།
ཆུ་དང་རླུང་འཐབ་པས་ཐོར་པ་དཀར་ལེབ་ཞོ་འབྲུམ་ལྟ་བུ་རྒྱས་ན་ཁ་བ་བབས་པ་བཞིན་ནོ། །གཉན་གག་ནི་རླུང་
དང་ཚ་བས་བསྐྱེད་ཅིང་། ཐོར་པ་ནི་ཉ་ཚ་རྡོལ་བ་དང་འདྲ། རྒྱུས་ན་རལ་གྲི་ཤུབས་ནས་ཕྱུངས་པ་དང་འདྲ་བར་
ཐོར་པ་སྔོ་འགྲེང་ངེ་བའམ་རུས་སྦལ་གྱི་རྒྱབ་ལྟར་འབར་འབུར་གྲོ་ཤིག་གེ་བའམ་ཁྲོ་བོའི་མིག་ལྟར་འབུར་དུ་ཐོན་པ་
ལྟ་བུ་འབྱུང་། དེ་ཡང་ཕོ་གག་མོ་དང་། མོ་གག་ཕོ་ལ་བྱུང་ན་ཤིན་ཏུ་གཉན་པར་བཤད། ཡང་གག་པ་དེ་རྫོང་ལ་ཤོར་
རྟགས་ནི་མིག་དམར་ཞིང་གྱེན་ལ་ལྡོག་ན་ཡར་རྫོང་ལ་ཤོར་རྟགས་ཡིན། མ་ཐུབ་ན་ཀླད་པའི་རྒྱ་མཚོར་ཤོར་བས་སྣ་
ནས་ཁྲག་དང་ཆུ་སེར་དྲི་མི་ཞིམ་པ་འཛག་ཅིང་བླ་འཆོལ་སྨྲ། ཡང་ན་མིག་ནི་མདུང་ཚིགས་ཧ་རེ་བལྟ་ཞིང་ཟུག་
གཟེར་ཆུང་ལ་དབུགས་མི་བདེ་ན་གག་པ་མར་རྫོང་ལ་ཤོར་རྟགས་ཡིན། མ་ཐུབ་པར་སྲོག་རྩ་དང་སྙིང་རྩ་ལ་ཤོར་ན་
ཤེས་པ་སྨྱོ་བ་དང་། ལྕེ་ཐུང་ལ་ལྕེ་གཞུང་ནག་ཅིང་མིག་གི་གཟི་མདངས་ཉམས་པ་སོགས་འབྱུང་བ་ཡིན་ནོ། །
གཡུ་ཐོག་ཤོག་དྲིལ་ལས། གག་པའི་ནད་ལ་རྩ་ཆུ་ ཕྱི་ཡུལ་གསུམ། །གག་རྩ་ནི་ཐུང་དང་སྦོམ་ལ་ཆད། །
འཁྱིག་རེས་བྱེད་ལ་ཕྱོགས་སུ་གཏོར་བ་འདྲ། །གག་པའི་ཆུ་ནི་ཕལ་ཆེར་ཁྲག་དང་མཐུན། །མི་ནོར་རྟགས་སུ་ཆུ་
ལ་ཁྲག་རིས་འོང་། །གོག་པའི་ཕྱི་ཡུལ་གདོན་གྱིས་བསླངས་ནས་སུ། །བཟའ་བཏུང་ཉེས་པས་གྲེ་བར་ཐོར་བ་
201



འབྱུང་། །གཉིད་ལོག་དཀར་དམར་ཟས་གྲིབ་ཀུན་གྱིས་སློང་། །གྲེ་བར་འབྲུམ་བུ་དཀར་རམ་དམར་དང་སྔོ། །
མི་ནོར་རྟགས་སུ་འབྲུམ་བུ་དཀར་ན་རླུང་། །དམར་ན་ཁྲག་ཡིན་སྔོ་ན་རླུང་གི་རྟགས། །དེ་རྣམས་ལྡན་ན་གག་པ་
ཁོ་ན་ཡིན། ཞེས་སོ། །
བཞི། གག་པའི་བཅོས་ཐབས།
དང་པོ་གསོད་བྱེད་སྨན་ལ་གུ་གུལ་དང་ཕུར་ནག་གི་ཐང་བཏང་། དེ་ནས་འབྲི་ལུགས་རྣམ་རྒྱལ་དགུ་པ་
བཏང་ལ་གཉིད་ལོག་ན་རྣག་ཏུ་ཁུག ཡང་ན་ཤུ་དག་བཞི་པ་དང་། གཙོ་ཁྱུང་། བྱང་ལུགས་སྤང་རྩི་བཅུ་གཉིས་སྟེང་
ལི་ཤི་གཙོར་སྨོས་བསྣན་པ་ཚར་བོང་ཐང་གིས་དབུལ་ལམ་ཕྱི་རྒྱུད་མེ་ཏོག་གསུམ་པའི་སྟེང་སྟག་ཤ། འཛིན་པ། ཨ་
རུ་ཚར་བོང་སྦྱར་བའི་ཕྱེ་མ་འདེབས། ཡང་ན་རྒྱུད་ཆེན་གྱི་སྨན་སྦྱོར་ཆེན་མོ་དང་བཙན་དུག་གཙོ་འཁོར་སྦྱོར་བའི་
སྟེང་དངུལ་ཆུ་སྟར་བུས་བཤིག་པ་བསྣན་པའི་རིལ་བུ་ནད་མ་བསད་བར་དུ་བཏང་ལ་རྔུལ་དབྱུང་། ནད་འདི་ལ་
དཔྱད་མཆོག་སྦྱངས་པ་ལས་མེད་པས་ཁྱུང་ལྔར་སྟག་ཤ་གུ་གུལ་ཐར་ནུ་རེ་ལྕག་བསྣན་པས་སྦྱངས། ཡང་ན་གཉན་
བཤལ་ཆེན་མོ་སྦྱར་ལ་སྦྱངས། ཞི་བ་ལ་རྒྱ་ཚྭ། གཙོད། འཛིན་པ། ཕོ་ཚོས་རྣམས་ཀྱི་ཕྱེ་མ་གདབ། བཞུ་བ་ལ་དུད་པ་
བྱ་བལ་མ་དང་ཚ་ལ། རྒྱ་ཚྭ། མཚུལ་གཉིས་སྦྱར་བའི་ཕྱེ་མ་གདབ། བཅད་པ་ལ་རྒྱ་ཚྭ། རུ་རྟ། ཤུ་དག་གསུམ་གྱི་ཕྱེ་མ་
གདབ། དེས་ཀྱང་མ་ཆོད་ན་ཁྱུང་བུས་བཞར་ལ་ལྕགས་ཏེལ་གྱིས་བསྲེག གག་པ་ཡར་རྫོང་ཀླད་པར་ཤོར་ན་ཕྱི་རྒྱུད་
ཀྱི་སྣ་སྨན་བཏང་ལ་ཆུ་སེར་སྦྱངས། སྤྱི་བོའི་གཙུག་དང་། སྡུད་སྒོ། སྨིན་མཚམས་རྣམས་བསྲེག མར་རྫོང་སྙིང་ལ་
ཤོར་ན་ག་བུར་རྒྱལ་བློན་གསུམ་པ་བཏང་། རྩེ་ཆུང་གི་མགོ་དང་། ཨོལ་མདུད། སྐེ་སྟོང་། ཚིགས་པ་དྲུག་བདུན་
དཀར་ནག་མཚམས་རྣམས་སུ་མེ་བཙའ་བྱ། ཁ་ཟས་ཚ་སྐྱུར་དང་། དཀར་མངར། དྲོད་བཅུད། རུལ་སུངས་ཀྱི་
རིགས་རྣམས་སྤང་། ཕྱེ་ཚོད་དང་ཆག་ཚེ་ཆུ་གྲོག་རྣམས་བསྟེན་པར་བྱ། སྤྱོད་ལམ་ཆགས་སྤྱོད་བྱེད་པ་དང་། ཉིན་
པར་གཉིད་ལོག་པ། དྲག་ཤུལ་གྱི་ལས་བྱེད་པ་དང་། བཞོན་པ་ཞོན་པ། ཁོང་ཁྲོ་ལངས་པའི་རིགས་སོགས་སྤང་བར་
བྱའོ། །
ཀོང་སྤྲུལ་ཟིན་ཏིག་ལས། གཉན་རིམས་ལྕེ་ཐོག་ཏུ་བབས་པའི་གག་པ་ལ། འབྲི་ལུགས་གག་པའི་ཕན་པ་
ཀུན་ལྡན། རྣམ་རྒྱལ་དགུ་པ། སྤྱང་ལྕེ་བརྒྱད་པ་དང་དགུ་པ། ཤུ་དག་བཞི་པ། ཁྱུང་ལྔ། གཙོ་ཁྱུང་རྣམས་ཟབ། གག་
ལྷོག་རྣམས་ལ་སྨན་ལས་ཀྱང་སྔགས་ཀྱིས་ཕན་པ་ཆེ་བས་འདིར་ཡང་སྤྱང་ལྕེ་དར་དམར་གྱིས་དྲིལ་བ་ལ་སྔགས་
བཏབས་ནས་ཁར་བཟུང་བ་ཟབ། མ་ཐུབ་ན་སྤྱི་གཙུག ལྟག་པའི་སྡུད་སྒོ། མཚོག་མའི་འདུས་སོ། སྨིན་མཚམས་
202



གཡས་གཡོན། ཨོལ་མདུད། རྩེ་ཆུང་གཉིས་ཀྱི་མགོ་རྣམས་བསྲེག དེས་ཀྱང་མ་ཞི་ན་དྲག་པོ་བཅུ་གསུམ་དང་སྲོ་མ་
རྟ་རི་གང་རིགས་ཀྱི་སྦྱོང་སྐྱུགས་བཏང་། མེ་མི་གདབ་པར་བཤལ་ཁོ་ནས་ཀྱང་འཐུས། ཞེས་སོ།
བཞི་པ། ལྷོག་པའི་ནད།
ལྷོག་པའི་ནད་ཅེས་པ་ནི་གོང་གསལ་གཉན་རིམས་ཀྱི་ནད་དེ་བབས་སའི་སྒོ་ནས་མིང་དུ་བཏགས་པ་ཞིག་
ཡིན་ཅིང་། དེ་ལ་ཡང་རྒྱུ་རྐྱེན་དང་། དབྱེ་བ། རྟགས། སྔོན་འགོག བཅོས་ཐབས་བཅས་ཀྱིས་བསྟན་པ་ཡིན་ནོ། །
གཅིག ལྷོག་པའི་རྒྱུ་རྐྱེན།
རྒྱུ་རྐྱེན་ནི་གོང་གི་གཉན་རིམས་སྤྱིའི་ནད་ཀྱི་རྒྱུ་དེ་དག་སྐབས་འདིར་ཤ་ལ་བབས་པ་དེ་ལ། རྐྱེན་ཡུལ་དུས་
ཟས་སྤྱོད་སོགས་ལོག་པས་རྒྱུ་དེ་དག་ཁྲོས་ཤིང་འཁྲུགས་པ་ལས་བྱུང་བ་ཡིན་ནོ། །
༤ །
གཉིས། ལྷོག་པའི་དབྱེ་བ།
འབྱུང་བས་དབྱེ་ན་ས་ལྷོག་དང་། ཆུ་ལྷོག མེ་ལྷོག རླུང་ལྷོག་སྟེ་བཞི་དང་
། ནད་གཞིས་དབྱེ་ན་དཀར་པོ་
དང་། ནག་པོ། ཁྲ་བོ་བཅས་གསུམ། རིགས་ཀྱིས་དབྱེ་ན་རྒོད་དང་། ཡང་རྒོད། ཡམ་བུ། ཡུ་མོ་བཅས་བཞི་སྟེ་ནང་
གསེས་དབྱེ་བ་བཅུ་གཅིག་ཏུ་འབྱུང་བ་ཡིན་ནོ། །
གསུམ། ལྷོག་པའི་ནད་རྟགས།
སྤྱི་རྟགས་ལ། ཕྱི་ནང་གསང་གསུམ་དུ་ཡོད་པ་ལས། 1. ཕྱི་རྟགས་ནི་ལུས་ཕུང་སྟེང་སྐྲངས་དབྱིབས་སྲིན་
འབྲུམ་སྐུ་བོ་རྩེ་ནག་ཅིང་འབྱུང་བ་དེ་ཡང་དང་པོ་ཞག་གཅིག་ན་འབྲུམ་རྩེ་ཚེར་མ་ཟུག་པ་དང་། གཉིས་ནས་ལྕགས་
བསྲེགས་ཀྱིས་དྲུད་པ་འདྲ་བའི་ཆུ་བུར་འབྱུང་། གསུམ་ནས་ཉ་སྦྲུལ་སྡོམ་སྡིག་རྟ་བླ་སྦལ་ལྕོང་སོགས་སྲོག་ཆགས་ཀྱི་
གཟུགས་འདྲ་བ་དང་། སྐྲངས་པོ་མཆེད་པས་ན་ཆུང་བུད་མེད་ཀྱི་ནུ་མ་ལྟར་སྐྲངས། དབྱིབས་མི་སྡུག་པ་དང་སྐྲངས་
མདོག་དམར་རམ་ནག་སྨུག་དང་། ཁྲ་བོ་སོགས་མ་ངེས་པ་སྣ་ཚོགས་འབྱུང་། ན་ལུགས་གྲང་ཤུམ་བྱེད་ཅིང་། མགོ་
དང་ཚིགས་གཞི་ན། ཁ་ལ་རོ་ཁ་བ་བྲོ། ཤེས་པ་འཕྱོ་ཞིང་ལུས་འདར་ལ་སྙིང་མི་དགའ་བ་སོགས་འབྱུང་ངོ༌། །
203



2. ནང་རྟགས་ནི། རྩ་ཁ་ལ་རྒྱུག་ཅིང་གཏིང་ན་གྲིམས་པ་དང་ཁོང་ན་འདར་བ། ལེགས་པར་བརྟག་ན་དུམ་
བུར་ཆད་ཅིང་འཁྱིག་སྡོད་འབྱུང་། ཁྱད་པར་དུ་གཏིང་དུ་མཁྲང་ན་ས་ལྷོག་དང་། ཆུ་སེར་གྱི་རྩ་ལྟར་འཁྱིག་སྡོད་
བྱེད་ན་ཆུ་ལྷོག ངེས་པ་མེད་ཅིང་རླུང་ལྟར་གཡོ་བ་རླུང་ལྷོག ཚད་པའི་རྩ་ལྟར་འདུག་ན་མེ་ལྷོག་ཏུ་ངོས་འཛིན་པ་
ཡིན། དྲི་ཆུའི་མདོག་ནག་ཅིང་རླངས་པ་འཐིབས་པ། ཀུ་ཡ་འཁྲུགས་ནས་ལྡོག་མི་ཐུབ་པ། ཡང་ན་སྣོད་ཀྱི་ཁར་
དྭངས་ཤིང་གཏིང་ན་རྙོགས་པ་དྲི་མ་ཤིན་ཏུ་ཆེ་བ། དཀྲུགས་ཀྱང་ལྦུ་བ་མེད་པའང་སྲིད། རེག་བྱ་ནི་སྐྲངས་པ་དེར་
རེག་ན་ཚོར་བ་མེད་དམ། ཡང་ན་ཚོར་བ་རྣོ་དྲག་པས་རེག་ན་མི་བཟོད། རྒྱུན་སྲང་ངམ་རྒྱུ་སྐྲངས་ནི་བརྟག་པ་རབ་
སོག་པའི་མེ་ལོང་གི་ཁ་འཁོར་སྐྲངས། འབྲིང་སྤུ་བྱི་བ། ཐ་མ་སྤུ་ལོག་པ་དང་། ཨན་སྟོང་ཚིགས་པའི་འགྲམ་གཉིས་
དང་། མིག་རྩ། འགྲམ་རྩ། ལྕེ་རྩ་སོགས་འགུལ་བ་དང་། སྒལ་འདབ་དང་མཆན་ཁུང་ལ་དམར་ཐིག་བྱུང་ཡོད་ན་
ལྷོག་པའི་ནད་དུ་ངེས་པ་ཡིན། །
3. གསང་རྟགས་ནི་མུ་ཟི་ནག་པོ་དང་། ཤུ་དག་ནག་པོ། ཤུ་དག་ནག་པོ། གླ་རྩི་གསུམ་ཁོང་དུ་བཏང་བའམ་
ཡང་ན་གུ་གུལ་ནག་པོ། ཤུ་དག་ནག་པོ། གླ་རྩི་གསུམ་ཁོང་དུ་བཏང་བས་འདར་ན་ལྷོག་པའི་ནད་ཡིན།
༢ བྱེ་བྲག ཕྱི་ཡུལ་ལ་བརྟག་པ་ནི་སྐྲངས་པ་སྲ་ཞིང་སྐྲངས་པའི་མདོག་དང་ཐོར་པའི་མགོ་ནག་པོར་འོང་ན་
ས་ལྷོག་དང་། སྐྲངས་པ་འཇམ་ལ་བསིལ་བ་ཆུ་བུར་དོན་ཞིང་ཆུ་སེར་འཛག་ན་ཆུ་ལྷོག སྐྲངས་མདོག་དམར་ལ་ཚ་བ་
རྒྱས་པ་མྱུར་ཞིང་མེས་འཚིག་པ་འདྲ་ན་མེ་ལྷོག སྐྱངས་པའི་མདོག་སྐྱ་ལ་གསོབ་ཅིང་འཕར་ཞིབ་བྱེད་པ་ནི་རླུང་ལྷོག
ན་ཟུག་ཆུང་ལ་རྩ་ཆུ་དང་ཕྱི་ཡུལ་གྲང་རྟགས་འོང་ན་དཀར་པོ། ཟུག་ཆེ་ལ་ཕྱི་ཡུལ་ཚད་པའི་རྟགས་འོང་ན་ལྷོག་རྒོད།
ཁོང་དུ་འཆོར་བ་མྱུར་ཞིང་འཁོར་ལ་ཁྲོ་ན་ཡང་རྒོད། སྐྲངས་པ་འབར་འབུར་ཀུན་ལ་ཡམ་ཐབས་སུ་འགོ་ན་ཡམ་བུ།
སྐྲངས་པ་སྲ་ལ་བརྟན་ཅིང་ན་ཟུག་ཆུང་བའམ་ཡང་ན་ཐོར་བུ་སྙི་ལ་འཇམ་ཞིང་འགུལ་ན་གྲང་གཉེན་ཡུ་མོའམ་ལྷོག་
པ་གཉིད་ཟེར་རོ། །
བཞི ལྷོག་པའི་སྔོན་འགོག་བྱེད་ཐབས།
ལྷོག་པ་བྱུང་བའི་ནད་པ་དབེན་སར་འཇོག་པ་དང་། ནད་པའི་རྣག་ཁྲག་ཆུ་སེར་སོགས་ས་འོག་ཏུ་སྦ། ནད་
པས་བཀོལ་སྤྱོད་བྱས་པའི་ཡོ་བྱད་ལ་དུག་སེལ་བྱེད་དགོས། ལྷོག་པས་ཤི་བའི་ཕྱུགས་ཀྱི་ཤ་མི་ཟ་ཞིང་། ཕྱུགས་ནད་
བྱུང་བའི་ཉེ་འཁོར་དང་ཤ་ཁྲག་པགས་པ་སོགས་རེག་པར་ཡང་མི་བྱ། དེ་ལྟར་དོ་སྣང་བྱས་ན་ནད་འདི་སྔོན་འགོག་
བྱེད་ཐུབ་བོ། །
204



ལྔ། ལྷོག་པའི་བཅོས་ཐབས། །
ཁ་ཟས་ནི་དཀར་དམར་དང་མངར་གསུམ་ཚྭ་དང་དྲོད་བཅུད་སོག་རིགས་སོགས་ཚྭ་བ་རུལ་སུངས་དང་
སྐྱུར་གྱི་རིགས་སྤང་ལ་ཆག་ཚེ་དང་ཆུ་གྲོག་ཆབ་ཚ་སོགས་བསྟེན། སྤྱོད་ལམ་རླུང་ལྷོག་ལ་བསེར་བུ། མེ་ལྷོག་ལ་ཟས་
དྲོན་མོ་དང་ཉི་མར་འདུག་པ་དང་མེ་ལ་འདེ་པ། ཆུ་ལྷོག་ལ་ཆུར་བརྒལ་བ་དང་ཆུ་འཐུང་བ་ཆུའི་སྟེང་དུ་འགྲོ་བ། ས་
ལྷོག་ལ་ངལ་དུབ་ཀྱི་ལས་དང་ཆགས་སྤྱོད་སོགས་རྩོལ་སྤྱོད་ཐམས་ཅད་སྤང་། མདོར་ན་ཉིན་གཉིད་དང་། དྲག་
ཤུལ། རྟ་བཞོན། ཆུ་བརྒལ། ཁྲོ་ཚིག་སོགས་སྤང་བར་བྱ། སྨན་ནི་ཐོག་མའི་དུས་སུ་ཆུ་སྐོལ་ལན་འགའ་བཏང་། དེ་
ནས་གུལ་ནག་བརྒྱད་པའི་སྟེང་ཚ་ན་ག་བུར་དང་གི་ཝཾ། གྲང་ན་ཤུ་དག་དང་ཤིང་ཀུན་བསྣན་པ་བཏང་། ཚ་ཤས་ཆེ་
ན་སྤང་རྩི་བཅུ་གཉིས་ཐེངས་འགའ་བཏང་། དེ་ནས་དངུལ་ཆུ་བཅོ་བརྒྱད་པ་ནད་མ་སོད་པའི་བར་དུ་བཏང་ལ་
རྔུལ་དབྱུང་། ཡང་ན་དངུལ་ཆུ་མེ་དབལ་ཅན་དང་། ཕན་པ་ཀུན་ལྡན། སྟག་ཤ་ཉེར་ལྔ་སོགས་ལུས་ཟུངས་དང་ནད་
སྟོབས་སྦྱར་ལ་བཏང་། བྱུག་པ་འཛིན་པ། མུ་ཟི། སྟག་ཤ་ནག་པོ། གླ་རྩི། གུ་གུལ་ནག་པོ། ཐང་ཕྲོམ་ནག་པོ་རྣམས་
ཀྱི་ལྡེ་གུ་བྱུག ཡང་ན་བྱུག་པ་རེག་པ་འབུར་འཇོམས་ཀྱི་ལྡེ་གུ་གར་སླ་འོ་མ་ཙམ་བྱས་ལ་དྲོད་ཆེ་ན་གྲང་མོ་དང་། དྲོད་
ཆུང་ན་བསྲོས་ནས་བྱུག དེ་ཡང་སྐྲངས་པའི་ཕྱི་ལ་བྱུག་ན་རང་སྐམ་དུ་འགྲོ། སྐྲངས་མགོ་འབུར་ན་མཐེབ་སྐོར་གྱི་རྒྱ་
ཙམ་སྐར་ཁུང་བཞག་ལ་བྱུག སྐྲངས་པ་འབྲོས་ན་མ་ཤོར་བ་གནད་ཆེ། རིམ་བརྩེགས་ཤོག་བུ་ཙམ་དུ་ཆགས་པའི་
རྗེས། ཤོག་བུ་འཇམ་པོའི་དེབ་བཏང་ལ་ནང་མ་རེ་རེ་བཞིན་བྱུག་པས་སྐྲངས་པ་འཇོམས་པར་ངེས་སོ། ནད་མ་
སྨིན་པར་བཤལ་མི་གཏོང་ལ། སྨིན་ནས་ཞི་བྱེད་ཀྱིས་མ་ཐུལ་ན་བཤལ་གྱིས་སྦྱངས་པ་བསྔགས་པས་ཁྱུང་ལྔའི་སྟེང་
དུ་སྟག་ཤ གུ་གུལ་ནག་པོ། དངུལ་ཆུ། རེ་ལྕག་སྦྱར་བའི་རིལ་བུས་སྦྱངས། དེ་ལྟར་ཞི་སྦྱང་གིས་མ་ཞི་ན་མེ་ལྷོག་མ་
ཡིན་པའི་ལྡོག་པའི་རིགས་ལ་མེ་བཙས་ལུང་པའི་མདོ་སྒོ་བཀག་པ་ནི་རྐང་པར་བྱུང་ན་མིག་དམར། ལག་པར་ཨ་སོ།
མགོ་ལ་རྩེ་ཆུང་གི་མགོ་ཚངས་བུག་གཞན་གར་བྲོས་ཀྱང་བསྲེག སྤྱིར་དྲུག་བདུན་སྲོག་རྩ་དང་བྲང་གཞུང་དཀར་
ནག་མཚམས་བསྲེག ཁོང་དུ་ཤོར་རམ་སྦུབས་སུ་བྱུང་ན་སྤྱི་གཙུག་དང་སྐྲངས་པའི་ཐ་མར་དམག་གིས་བསྐོར་བ་
ལྟར་སྐྲངས་མ་སྐྲངས་ཀྱི་མཚམས་ནས་མཐའ་སྐོར་དུ་བསྲེག སྐྲངས་གང་ཚེའི་སྟེང་འབུར་པོ་ཡོད་སར་རྒྱ་གྲམ་དུ་
བསྲེག ནད་ཐུལ་བའི་རྟགས་སུ་སྐྲངས་པ་བྲི་ཞིང་ཟུག་གཟེར་ཚོགས། ཡང་ན་སྐྲངས་པ་དེ་རྣག་ཏུ་ཁུག་ན་འཚོ་བའི་
རྟགས་ཡིན། མཇུག་ཏུ་ཡན་ལག་གི་རྨ་ལྟར་གསོ་དགོས་སོ། ། །
ཀོང་སྤྲུལ་ཟིན་ཏིག་ལས། གཉན་ཤ་ལ་བབས་པའི་ལྷོག་པ་ལ། ཐོག་མར་སྐྱེར་ཤུན་གྱི་ཐང་བཏང་། མཐའ་
205



སྐོར་དུ་དཀར་གསུམ་བྱུགས། ཁྱུང་ལྔ་ཝ་ཏེ་མཉམ་སྦྱོར། དམར་ཆེན་རྡོ་རྗེ་ཕ་ལམ་གྱིས་གསོད། ཡང་སྔོན་མོ་ལྷོག་
ཟན། མེ་ཏོག་གསུམ་པ་ཁ་ཚར་ཅན་རྣམས་རེ་རེས་ཀྱང་ཕན། བེའུ་ཆུང་ངམ་སྟག་མའི་ཡུང་རྡོག་ཟེར་བ་དེའི་ཁུ་བ་
བཏང་ནས་གཉིད་ན་སད་དུས་དྲག ཅིས་ཀྱང་མ་ཐུབ་ན་སྡོམ་ནག་ལ་འཇིབ་ཏུ་གཞུག ཝ་ཏ་གཅིག་རྒྱུག་ཀྱང་ཤིན་
ཏུ་ཟབ། གག་པའི་ཕན་པ་ཀུན་ལྡན་དང་རྣམ་དགུ གཙོ་ཁྱུང་རྣམས་ཀྱང་འཕྲོད། གག་ལྷོག་གཉིས་ཀའི་སྐྲངས་
མཐར་རེག་པ་བདེ་སྐྱེད་བྱུགས། གཡུང་བའི་རིགས་རྣམས་དེ་ཙམ་གྱིས་ཐུབ། རྒོད་ཡང་རྒོད་ཀྱི་རིགས་ལ་བྱུག་པ་
དང་སྨན་ཞིག་གསུམ་བསྟེན་རྗེས་སྒྲུང་གི་དཀྱིལ་ལ་མངར་གསུམ་བྱུགས་ནས་ལྕགས་ཀྱི་ ཏེལ་པའམ་སྤུ་བས་
བསྲེགས། ཁྱུང་རྒོད་མཉམ་སྦྱོར་གྱི་ཁོང་སུང་བཏང་ཞིང་ཐབ་སྔགས་བྱ། དེས་མ་ཐུབ་ན་གཉན་བཤལ་སྲོ་མ་རྟ་
རིའམ། ཁྱུང་བཤལ་བཏང་། འདི་ཐོག་མར་བྱུང་སྐབས་ཡིན་མིན་ཐེ་ཚོམས་ན་མུ་ཟི་ཤུ་དག་གླ་རྩི་སྦྱང་པ་ཁོངས་སུ་
བཏང་། ཤུ་དག་སྦྱར་བ་བྱུགས། དཀྱིལ་དུ་ཚྭ་མར་བསྐུས་ན་ལྟོ་དམར་བ་དང༌། སོག་འདབ། ཨན་སྟོང་། མུར་འགྲམ་
རྣམས་ལ་དམར་ཐིག་འབྱུང་བར་བཤད། ཡང་ཕྱི་རྒྱུད་མེ་ཏོག་གསུམ་པ་ལ། མིང་ཅན་ནག་པོ། ཝ་ཏ་ཐུན་ལོག་ཙམ་
བཏང་བ་དེ་མི་ཕྱུགས་གཉིས་ཀ་ཕན་པ་ལག་བླང་མྱོང་གྲུབ། ལྷོག་རྒོད་ཐོག་བབས་སུ་བྱུང་བ་ལ། རྟ་བླའི་རོ་མགོ་
སུག་མ་ཉམས་པ་མར་གྱིས་དྲིལ་ལ་ཁྱུར་མིད་བྱས་པས་ཕན་གསུངས། ཞེས་པའོ། །ཞར་བྱུང་དུ་གཉན་ནད་ཁོང་
ལྷོག་ནག་མོ་བཤད་པ།
གཉན་ནད་དེ་དག་ནང་དོན་སྣོད་ཀྱི་གནས་གང་ཞིག་ལ་བབས་ན་ལྷོག་པ་ལྟ་བུར་སྐྱངས་པོ་ཆགས་པ་དེ་
དག་ལ་ནང་ལྷོག་ཅེས་བྱ་སྟེ། དེ་ལ་ཡང་རྒྱུ་རྐྱེན་དང་། རྟགས། བཅོས་ཐབས་གསུམ་གྱི་སྒོ་ནས་བསྟན་པར་བྱའོ། །
གཅིག རྒྱུ་རྐྱེན། །
རྒྱུ་ནི་གཉན་ཚད་སྤྱི་དང་འདྲ་ལ་བབས་ས་སྤྱིར་ནད་གཞི་གང་ཡོད་སྟེང་དང་། ཁྱད་པར་སྲོག་རྩ་དང་མཆིན་
པ། མཁལ་མ། རྒྱུ་ལོང་རྣམས་སུ་ཕལ་ཆེར་བབས་པ་མང་བས་གཉེན་པོའང་བབས་པའི་གནས་དང་སྦྱར་ཏེ་གཏོང་
དགོས་པ་ཡིན།
གཉིས། ནད་རྟགས།
སྤྱི་རྟགས་ནི་ཞག་འགའི་གོང་ནས་ཚིག་པ་ཟ་བ་དང་། ཁོང་ཁྲོ་ཞིང་ངུ་སྙིང་འདོད། སྐབས་སུ་འཁྲུ་སྐྱུག་
འབྱུང་། ནད་གཞི་གང་ཡོད་སྟེང་དུ་འབབ་ཅིང་རེས་འགའ་གཟེར། ཁྱད་པར་སྲོག་རྩར་བབས་རྟགས་ལུས་ཀྱི་
206



མདངས་འཚོར་བ། མིག་འབུར་ཚུགས་སུ་བལྟ་ཞིང་ཁ་ལྐུགས་ལ་མཆུ་མི་འཛུམ་པ། ལུས་དགྱེ་ཞིང་ལྟག་པ་རེངས་ལ་
རྔུལ་ཆུ་འཛག་པ། ཁྲག་ནག་འཁྲུ་སྐྱུག་བྱུང་ན་ཞག་བདུན་གྱི་རིང་ནས་འཚོའོ། །མཆིན་པར་བབས་ན་མགོ་ན་ཞིང་
ཁ་ཡོ་བ། སོ་ལ་དྲེག་པ་ཆགས་ཤིང་ཉལ་འདུག་མི་ཤེས། ལུས་ལ་རྡུལ་མང་ཞིང་མཆིན་རྩ་འབུར། མིག་དམར་ལ་
འཁུན་པ་དྲག་ཅིང་མཆིན་དྲི་གྲིས་གཏུབས་པ་བཞིན་ན་བ་དང༌། སྣ་ཁྲག་འབབ་པ་སོགས་བྱུང་ན་ཞག་གསུམ་གྱི་
རིང་མ་ཐུབ་ན་འཚོ་བ་དཀའ། མཁལ་མར་བབས་ན་མཁལ་མ་གླང་ཐབས་སུ་ན་ཞིང་རྐེད་པ་ན། ཐོར་ཕྲན་ལུས་ལ་
ཁྱབ་ཅིང་གྲང་ཤུམ་བྱེད་པ། རྐང་པ་བརྐྱང་བསྐུམ་དཀའ་ཞིང་མིག་གྱེན་དུ་སྒྲིལ་བ་དྲི་ཆུ་སྲི་ལ་སྐྱིགས་བུ་མང་བ་ཁྲག་
འཛག་ཅིང་གཟེར་མི་འཕོ་བ་ནི་ཞག་གསུམ་གྱི་ནང་མ་ཐུབ་ན་འཚོ་དཀའ་བའོ། །སྣོད་དུ་བབས་ན་ལྟེ་འོག་ཏུ་
གཟེར་འཁྱུག་ཅིང་མནན་ན་འབར་འབུར་མང་བ། ལུས་ཀྱི་བ་སྤུ་རྣམས་གྱེན་དུ་ལོག་ཅིང་རུས་ཚིགས་རྣམས་
རེངས་པ། ཐུར་དུ་འཁྲུ་ཞིང་ལུས་རྡུལ་བ། སྐད་འཐམས་ལ་སྐོམ་དད་ཆེ་བ། ཆུ་སྡོམ་ཞིང་ལོང་ཁྲག་འདྲེས་པ་འཁྲུ་བ་
ནི་ཞག་བདུན་གྱི་རིང་མ་ཐུབ་ན་འཚོ་བ་དཀའ་བའོ། །གཞན་ཡང་བབས་སའི་དབང་གིས་སྣ་ཚོགས་སུ་འགྲོ་བས་
གར་བབས་པའི་གནས་སུ་བཟོད་གླགས་མེད་པའི་ཟུག་གཟེར་འབྱུང་ཞིང་། གནད་ལ་འཛིན་པས་མྱུར་དུ་བཅོས་ལ་
བསྒྲིམ་དགོས་སོ། །
བཅོས་ཐབས། དང་པོ་ནད་ཕོག་མ་ཐག་ཏུ་ཕུར་མོང་ནག་པོ་ཕུལ་གསུམ་བསྡུས་ཁུར་རྩིའི་དྲིས་བསྒྱུར་བ་ངོ་
འཇམ་ཡང་ཡང་བཏང་། ཕྱེ་མ་དོན་སྣོད་གང་བབས་སོ་སོའི་ཁ་འཛིན་སྦྱར་བའི་རྒྱལ་བློན་བཅུ་བདུན་པ་མར་དཀར་
གྱིས་དྲིལ་བ་གོང་གི་ཐང་དང་བསྡེབས་པའམ་ཤུ་དག་གླ་རྩི་གུ་གུལ་གསུམ་གྱིས་དབུལ་ལ་བཏང་། ཁྱད་པར་སྲོག་
རྩར་བབས་ན་ཕུར་ཐང་བསྐོལ་ཁུར་གླ་རྩིར་དང་ཤུ་དག་གི་ཕྱེ་མ་བཏབ་པ་ཅི་མང་བླུད། གཟེར་སར་སྤང་སྤོས་ཤུ་
དག་གླ་རྩི་རྣམས་མར་དཀར་སྦྱར་བས་བྱུག་པ་དང་། གྱོ་མོ་དང་སྲད་ནག་འབའ་ཆ་དྲི་ཆུ་བཅས་པའི་དུགས་ཀྱིས་
བདུག མཆིན་པར་བབས་ན་གོང་གི་ཕུར་ཐང་བཏང་ལ་བྱུག་པ་དང་དུགས་བྱེད་པ་གོང་བཞིན་དང་། སྤྱི་སྨན་སྟེང་
དུ་གུར་གུམ་བསྣན་པ་བཏང་། མགོ་བོ་ན་ན་གོ་སྙོད་ལ་རུ་རྟ་པི་ལིང་བ་ཤ་ཀའི་ཐང་དུ་ག་བུར་བྲན་ལ་བླུད། ཡང་ན་
ཕུར་མོང་དང་གླ་རྩིའི་ཐང་ལ་གི་ཝཾ་བསྣན་པ་མང་དུ་བཏང་ན་ཤི་བ་དུར་ནས་སློང་ཟེར། མཁལ་བབས་ལ་གོང་གི་
ཕུར་ཐང་ལ་སྒོང་བསྲེགས་ཐལ་བ་དང་པི་པི་ལིང་བསྣན་པ་བཏང་ལ་ཤུ་དག་དང་སྤང་སྤོས་བྱུག སྤྱི་སྨན་རྒྱལ་བློན་
བཅུ་བདུན་པའི་སྟེང་མཁལ་མའི་ཁ་འཛིན་བསྣན་པ་མར་དཀར་རིལ་བུར་དྲིལ་ལ་བཏང་། མཁན་པ་དང་འབའ་ཆ་
སོགས་ཀྱི་དུགས་བྱ། སྣོད་དུ་བབས་ན་གོང་བཞིན་གཉེན་པོའི་ཐང་བཏང་ལ་བྱུག་དུགས་བྱ། ཕུར་མོང་ནུས་
བསྲེགས་ཐལ་བ་དང་། རྒྱལ་བློན་སྦྱོར་བ་མར་དཀར་གྱིས་རིལ་བུར་དྲིལ་ལ་ཆང་གིས་འཕུལ་ལམ་གླ་རྩི་ཆང་སྦྱར་བ་
207



བཏང་། དྲི་ཆུ་སྲིན་བྱི་སའི་དུགས་ཀྱིས་བདུག་ཅིང་རེངས་སུ་གྱུར་ན་བྱུག་པ་བྱ། གང་དུ་གཟེར་བྱུང་ན་དེར་དུགས་
ཀྱིས་བདུག་པ་བསྔགས། མདོར་ན་ཞག་ལྔ་མ་འདས་ཤིང་གནད་ལ་མ་ཕུག་གོང་དུ་བཅོས་དགོས་པར་གསུངས།
གཞན་ཡང་ཁ་ཟས་དཀར་དང་མངར་བག་དུག་དང་འདྲ་བས་སྤང་ལ་གང་ལེན་ཟས་ཀྱིས་ལུས་ཟུངས་བསྲུང་བ་
དང༌། སྤྱོད་ལམ་གཡེང་བ་མེད་པའི་མུན་ནག་དབེན་པའི་སར་དལ་བར་སྡོད་པ་སོགས་ཟས་སྤྱོད་གཟབ་པར་
བྱའོ། །
ལྔ་པ། གཉན་ནད་གཟེར་ཐུང་།
གཉན་ནད་གཟེར་ཐུང་ཞེས་པ་ངོ་བོ་ནི་གཉན་ཚད་ཀྱི་ནད་དེ་དག་རོ་སྟོད་དང་། དོན་སྤྱི། ཁྱད་པར་གློ་བར་
བབས་པར་གློ་ཚད་གཟེར་ཐུང་ཟེར་ཞིང་འདིར་ནད་དེའི་རྒྱུ་རྐྱེན་དང་། བབས་སའི་དབྱེ་བ། ནད་རྟགས། བཅོས་
ཐབས་རྣམ་པ་བཞིའི་སྒོ་ནས་བཤད་པར་བྱའོ། ། །
གཅིག རྒྱུ་རྐྱེན། །
གོང་བཤད་འཁྲུགས་ཚད་ཀྱི་ནད་དེ་དག་གཉན་རིམས་སྤྱི་དང་བསྡོངས་པ་ལ་རྐྱེན་དུས་དང་ཟས་སྤྱོད་
སོགས་ཀྱིས་ཉེས་པ་འཁྲུགས་པས་གཟེར་ཐུང་གི་ནད་འདི་སྐྱེད་པ་ཡིན་ནོ། །
གཉིས། བབས་སའི་དབྱེ་བ།
ནད་འདི་དོན་ལྔ་སོགས་ལ་བབས་སའི་དབྱེ་བ་དེ་ལ་ཁྲག་གཟེར་དང་། གཉན་གཟེར། རླུང་གཟེར་བཅས་
གང་ཤས་ཆེ་བའི་ཁྱད་པར་ཡོད་པ་ཡིན་ནོ། ། །
གསུམ། ནད་རྟགས།
གོང་གསལ་ཚ་བ་རྒྱས་འཁྲུགས་སྐབས་ཀྱི་ནད་རྟགས་རྣམས་ཚང་ཞིང་། ཁྱད་པར་དུ་གཟེར་ཐུང་གི་རྩ་ནི་
ཐུང་ཐུང་གི་སྦུད་སྦུད་ལན་མང་འཕར་བ་དང་། དྲི་ཆུ་དམར་སེར་དྲི་དང་རླངས་པ་ཆེ་བའམ་ཡང་ན་སྨུག་ནག་དུད་
ཁུ་འདྲ་བ་འབྱུང་། ནད་འདི་ཐོག་མར་ཕོག་མ་ཐག་ཏུ་ལུས་སྟོབས་འཆོར་ཞིང་གཟི་མདངས་ཉམས་པ་དང་གློ་མང་།
208



ལུད་པ་དམར་སེར་རམ་ཡང་ན་དུད་ཁུ་འདྲ་བ་འབྱུང་ཞིང་མདུན་རྒྱབ་གཟེར། དབུགས་ཐུང་ལ་གྲེ་བར་གསོག་པ།
ན་ལུགས་གཟེར་འཕོ་ཞིང་ལུད་པ་འགྱུར་ལྡོག་མང་བ་དང་། ལྕེ་མཆུའི་མདོག་སྐྱ་སེར་ལ་ལུས་དང་ཤེས་པ་ཡང་
།
གཉིད་ཆུང་ལ་བ་སྤུ་ལྡོག་ཅིང་། གཞན་ལའང་ཡམས་ཐབས་སུ་འགོ གྲང་ཤུམ་བྱེད་ཅིང་དངངས་འདར་འོང་བ་དེ་
ཡང་གཉན་དང་ཁྲག་རླུང་གསུམ་གང་ཤས་ཆེ་བར་ངོས་བཟུང་དཀའ་ན་སྲེ་ལོང་གི་ཐང་བཏང་བས་ཕན་ན་རླུང་
དང༌། ཕན་གནོད་ཅི་ཡང་མ་བྱུང་ན་ཁྲག གནོད་ན་གཉན་ཤས་ཆེ་བ་དང་། དེ་བཞིན་རྩིབ་མ་གཡས་གཟེར་ན་ཁྲག་
གཟེར་དང་། གནས་ངེས་མེད་དུ་གཟེར་ན་རླུང་གཟེར་དུ་ངོས་བཟུང་དགོས་ཤིང་། ནད་འདི་དོན་སྣོད་སོགས་གང་
ལ་བབས་པའི་གོང་དུ་རྟགས་རྣམས་འཁྲུགས་ཚད་ཀྱི་སྐབས་སུ་བཤད་པ་ལྟར་ཤེས་དགོས་སོ། །
གཡུ་ཐོག་ཤོག་དྲིལ་ལས། གཟེར་གྱི་ནད་ལ་རྩ་ཆུ་ཕྱི་ཡུལ་གསུམ། །གཟེར་རྩ་ཙམ་དེ་དྲགས་ལ་རྒོད་པ་
ཡིན། །ལེགས་པར་བརྟགས་ན་ཚད་པར་འཕར་བ་འདྲ། །རླུང་གཟེར་རྩ་ནི་སྟོང་ལ་སྤུན་ཅིང་འཕྲིག །རིམས་རྩར་
ཆ་མཐུན་གཉན་གཟེར་འདར་སྟོད་ཐུང་། །མཁྲིས་པ་ཁྲག་གཟེར་མཁྲང་འབུར་རྒྱུས་གྲིམས་པའོ། །བད་ཀན་
གཉན་གཟེར་རྩ་རྒྱུད་ཅུང་ཞིག་རིང་། །སྐབས་སུ་འཁྱིག་ཆུང་བྱེད་ཅིང་འཐེན་དུས་གསལ། །སྨན་པ་ཕལ་ཆེར་
འདི་ལ་གདོན་རྩར་བདོག །ངོ་བོ་གཟེར་ཡིན་འདི་ལ་དྲག་ཅིང་ཐུང༌། །གཟེར་གྱི་ཕྱི་ཡུལ་ཞག་གསུམ་ལྔ་གོང་
ནས། །མགོ་འཁོར་དང་ག་འགགས་ཤིང་རྨི་ལམ་སྤུན། །ལུས་ཀྱི་ཡན་ལག་ཞྭ་རེངས་གྲང་ཤུམ་བྱེད། །སྤྲོ་ཐུང་ཁ་
བླབླལ་སྐོར་ཚེ་གཟེར་བ་དང་། །མགོ་ལུས་ཐམས་ཅད་བརྟགས་ན་མཆོད་རྟེན་རིས། །དེ་རྣམས་གཟེར་ཐུང་སྤྱི་ཡི་
ཕྱི་ཡུལ་ཡིན། །རླུང་གཟེར་ཕྱི་ཡུལ་རླུང་གསང་རྣམས་སུ་གཟེར། །དང་ག་རེས་འཇོག་མགོ་ན་ལྷུ་བ་སྐྱུག །དགོང་
ཐོར་ན་ཞིང་ཁྱེད་གཉིས་བདེ་བར་བྱེད། །ལུས་ལ་གོས་རེག་བརྩེ་ཞིང་སོ་རྩེ་གཡའ་། །ཚད་གཟེར་ཁྲག་ཡིན་སྐོམ་
དད་མེ་ལྟར་འབར། །མིག་རྩ་དམར་ལ་ལྕེ་རྩ་ར་ལུག་འདྲེས། །ལྕེ་གཞུང་སེར་ལ་ཁ་ཁ་སོ་དྲེག་ཆགས། །རྩེ་རྣམས་
བྲེད་མ་ཚུལ་དུ་གང་སྟོང་ཆེ། །གཉན་གཟེར་ཤ་ལོ་རྒྱུག་ཅིང་ཡང་ཡང་འགྱུར། །ཁྱད་པར་མངར་སྐྱུར་གྱིས་སློང་
བར་བྱེད། །གྲང་ཤུམ་བྱེད་ཅིང་སྔངས་སྐྲག་དྲག་པོར་བྱེད། །ཁ་སོ་ན་ཞིང་རླུང་བཞིན་གཟེར་བར་བྱེད། །ལེགས་
པར་བརྟགས་ན་རླུང་ལས་གཟེར་མི་འཕོ། །ངོ་བོ་གདོན་ཡིན་འདུལ་དང་ཟས་ཀྱིས་སློང་། །ཞེས་སོགས་གསུངས་
པ་བཞིན་ཤེས་པར་བྱའོ། །
209



བཞི། བཅོས་ཐབས། ་
ཐོག་མར་སླེ་ཏྲེས་གསུམ་ཐང་བཏང་ནས་གཉན་ཚད་སྨིན་སྡུད་འབྱེད་གསུམ་བྱེད་ཅིང་། གཉེན་པོ་ལྔ་སྦྱོར་
ཕྱེ་མ་བསྟེན་ལ་ཚ་སྟོབས་ཆེ་ན་དེ་སྟེང་གི་ཝང་དང་གླ་རྩི་བསྣན་པ་གུ་གུལ་ཐང་གིས་དབུལ། ཡང་ན་ཕུར་ང་བཞི་ཐང་
བསྟེན། ཕྱེ་མ་གཙོ་ཁྱུང་ཐེངས་འགར་གཏོང་། དེ་ནས་ཉིན་དགུང་ཨ་བྱག་དྲུག་པའི་ཐང་གཏོང་བ་དང་། ནད་
སྟོབས་ཆེ་ཞིང་ཟུངས་བཟང་བའི་རིགས་ལ་ནང་ནུབ་རྟ་ཟི་དམར་པོའི་སྦྱོར་བ་དང་། སྤང་རྩི་བཅུ་གཉིས་པ་གང་
འོས་བཏང་། ནད་སྟོབས་ཤིན་ཏུ་ཆེ་ཞིང་སྨིན་དུས་སུ་སྒུག་ལོང་མེད་པའི་རིགས་ལ་ཐང་བཏང་འཕྲལ་སོ་མ་རྟ་རིའི་
བཤལ་གྱིས་སྦྱངས་དགོས་པར་གསུངས། དེ་ལྟ་བུ་མིན་ཡང་གོང་ལྟར་ཞི་བྱེད་ཀྱི་རིགས་རྣམས་བསྟེན་ནས་ཞི་བར་
མ་ནུས་ན་གོང་བཤད་སྲོ་མ་རྟ་རིའི་བཤལ་སྨན་འདི་དང་ཁ་ལ་རྒྱས་འདེབས་ཀྱིས་སྦྱངས། དེ་ཡང་དོན་སྣོད་སོགས་
གང་དུ་བབས་པའི་གནས་དང་སྦྱར་ཏེ་བཅོས་པ་ནི་དཔའ་བ་དང༌། གཟེར་དང་ཁྲོ་བ་ཞི་ན་གཉན་འགོ་ནོན་པའི་
རྟགས་ཡིན་པས་འདི་དུས་མ་འགྱངས་པར་གང་བབས་གང་རྒྱས་ཀྱི་རྩ་གཏར། ཁ་ཟས་ཆག་ཚེ་དང་། བ་རའི་ཞོ་
དར། ཁུར་ཚོད། སྐྱབས་ཚོད། ཆུ་གྲོག བསྐོལ་གྲངས་སོགས་བསྟེན། ལན་ཚྭ་དང་ཆང་སོགས་དྲོད་བཅུད་ཀྱི་རིགས་
སྤོང་། སྤྱོད་ལམ་མེ་དང་ཉི་མར་འདུག་པ་དང་དྲག་ཤུལ་གྱི་ལས་རྣམས་སྤོང་ལ། བསེར་བུ་དང་གྲིབ་མ་སོགས་བསིལ་
སར་དལ་བར་བསྡད》 དེ་ལྟར་བཅོས་རྗེས་ཚད་སྟོབས་ཚོགས་པ་དང་། རྩ་དལ་ཞིང་ལུད་པ་འགྱུར་བ་དང་གཟེར་
ཚོགས་ན་ཙན་དན་གི་ཝཾབསིལ་གསུམ་དང་། ཏིག་ཏ་བ་ཤ་ཀི་དང་ཀ་ར་རྣམས་སྦྱར། གློ་མང་ལུ་ན་ཤིང་མངར་
དང་། ལུད་པ་འགོག་དཀའ་ན་སྟར་བུ་བསྣན་ལ་བཏང་བས་གཟེར་མེད་ཅིང་ལུད་པ་གཙང་བ། དང་ག་བདེ་ཞིང་
ལུས་ཡང་བ། སྙིང་རྩ་སེང་ན་རི་ཐང་མཚམས་སུ་སླེབས་པ་ཡིན་པས་གསར་བཅུད་རིམ་གྱིས་གློད། མདོར་ན་ནད་
འདིར་བཅོས་ཉེས་མ་བྱུང་ཞིང་། ནད་ངོས་ཟིན་ན་བཤལ་གཏར་མི་དགོས་ཏེ་ཕན་ཡོན་ཞི་བྱེད་ཀྱིས་ལྡོགས་པ་
གསུངས་སོ། །
ཀོང་སྤྲུལ་ཟིན་ཏིག་ལས། དོན་ལ་བབས་པའི་གཟེར་ཐུང་ལ། ཐོག་མར་ཐང་ཆེན་བརྒྱད་པ་བཏང་། ཨ་བྱག་
དྲུག་པའི་གྲང་ཐང་སྐབས་སུ་བླུད། ནང་ནུབ་དམར་པོ་རྟ་ཟི་བཏང་དགོས་ཀྱང་སྨིན་དུས་སྒུག་ལོང་ཆེར་མེད་པས།
སྲོ་མ་རྟ་རིའི་བཤལ་བཏང་བ་ལེགས། སྤྱི་སྨན་འབྲི་ལུགས་སྨན་ནག སླེབ་ཆོག གཙོ་བརྒྱད་བཅུ་གཉིས། བེ་དོ་བཅུ་
གསུམ། ཕྱི་རྒྱུད་མེ་ཏོག་དྲུག་པ། གཙོ་ཁྱུང་རྣམས་འཕྲོད། གཉན་བཤལ་སྲོ་མ་རྟ་རི། སེར་མོ་ལས་བྱེད་བཅུ་གཉིས།
དྲག་པོ་བཅུ་གསུམ་སོགས་ཟབ། དམིགས་བསལ་མ་གཏོགས་གཏར་དང་མེ་བཙའ་མི་རུང་། དཀར་མངར་སྐྱུར་ལ་
210



ཤིན་ཏུ་འཛེམ། སྙིང་གཟེར་ལ་ཨ་གར་བསིལ་བཅུད་སོགས་སྙིང་ཚད་དང་། གློ་གཟེར་གློ་ཚད་ལྟར་བཅོས་འཕྲུལ།
ཞེས་སོ། །
དུག་པ། ཕོ་བའི་གཉན་གླང་།
ངོ་བོ་ནི་གཉན་རིམས་ཕོ་བར་བབས་པའི་རིམས་ཡིན་པ་དེ་ལ་རྒྱུ་རྐྱེན་དབྱེ་བ་རྟགས་བཅོས་བཞིས་བསྟན་
པ་ཡིན་ནོ། །
༡ གཉན་གླང་གི་རྒྱུ་རྐྱེན། གཉན་རིམས་སྤྱི་དང་འདྲ་བ་ལ་ཁྱད་པར་ཁ་ཟས་རུལ་སུངས་ཅན་དང་། རྗེན་
ཟས་ཀྱི་རིགས་དང་། ཤིང་ཏོག་དང་སྔོ་ཚོད་ཀྱི་རིགས་བསྟེན་པ་དང་། ཆུ་གྲང་མོ་བཏུང་བ་སོགས་རྐྱེན་ཅི་རིགས་
ཀྱིས་སྐྱེད་པ་ཡིན་ནོ། །
༢ གཉན་གླང་གི་དབྱེ་བ། སྟོབས་ཀྱི་སྒོ་ནས་དབྱེ་ན་ཚེ་འབྲིང་ཆུང་གསུམ་ཡོད།
༣ གཉན་གླིང་གི་ནད་རྟགས། སྟོབས་ཆེན་དེ་ནི་གློ་བུར་དུ་ཕོ་བ་གྲིས་དཀྲུགས་པ་ལྟར་ན་ཟུག་དྲག་པོས་
བཅོམ་སྟེ་བཅོས་པའི་ལོང་མེད། སྟོབས་འབྲིང་ནི་ཕོ་བར་ན་ཟུག་ཆེ་ཞིང་ཕོ་བའི་ཤ་སྒྲིམ་པ་དང་། འཕར་རྩའི་ཤེད་
དང་རྣ་བའི་མཁྲུང་ཆ་ཉམས་པ། མིག་གི་རྫི་མ་ཐུར་དུ་ཞོམ་པ། གྱེན་དུ་སྐྱུག་ཅིང་ཐུར་དུ་བཤལ་བ། ཧྭ་རྣམས་
འབྲོས་ཤིང་བ་སྤུ་ལྡོག་པ་སོགས་ཀྱི་ནད་རྟགས་འབྱུང་། གཞན་ཡང་ནད་འདི་ཉིད་ནག་པོ་རྒྱུག་འགྱེལ་གྱི་རིགས་
ཡིན་པས་ལྟག་པ་དགྱེ་ཞིང་སོ་ག ཙིགས་ཏེ་འཛུམ་དང་བཅས་འཆི་བའང་ཡོད་དོ། །སྟོབས་ཆུང་གི་ནད་དེ་ནི་ཐོ་བ་
སྲིན་འབུས་གོང་སྙམ་བྱེད་པ་དང་། ན་ཟུག་ལྡང་བ་བྱེད་ཅིང་ཆུ་རུ་འཁྲུ་བ། ཕལ་ཆེར་ཞག་འགའ་འདས་རྗེས་ན་
ཟུག་རང་བཞིན་གྱིས་ཞི་འགྲོ་བའང་ཡོད། ཕན་གནོད་ཀྱི་སྒོ་ནས་གཉན་ལ་གནོད་པའི་བཟའ་བཏུང་གི་ཕན་གནོད་
ལས་ཤེས་པའོ། །
གཉན་ཀླུང་གི་བཅོས་ཐབས། སྨན་ནི་དང་པོ་གར་ནག་བཞི་ཐང་བཏང་བས་ནད་འདི་ཉིད་ལམ་ནས་
བཟློག་པའང་སྲིད། ཕྱི་མ་གཉན་གླང་འཇོམས་པའི་བྱ་ཁྱུང་བཅུ་གསུམ་པ་དང་། ཁྱུང་ལྔའི་སྟེང་དུ་གླང་ཆེན་ཁརྗེ་
བསྣན་པ་བཟང་ལ་གཉན་མགོ་ཆག ཡང་ན་ཕན་པ་ཀུན་ལྡན་གྱི་སྦྱོར་བ་བསྟེན། གཉན་འགོ་ཆོག་ནས་རུ་རྟ་བཅུ་པ།
འཆི་མེད་སྲིན་སེལ་སོགས་བསྟེན། སྟོབས་ཆུང་བའི་རིགས་ལ་རྒྱ་མཚོའི་ཚྭ་དང་ཐབ་ཀྱི་ས་སྦྱར་བས་ཀྱང་ཕན་པ་
སྲིད། དེ་ལྟར་ཞི་བྱེད་ཀྱི་རིགས་བཏང་བས་མ་ཞི་ན་དྲག་པོ་བཅུ་གསུམ་གྱིས་སྦྱང་། དཔྱད་དུ་ནད་སྟོབས་ལ་དཔག་
211



སྟེ་ལག་པའི་གྲུ་ཁུག་དང་། རྐང་པའི་སྒྱིད་ཁུང་ནས་ཁྲག་དབྱུང་ན་གླང་ཐབས་དང་ཞྭ་འགྱུར་བ་ལ་ཕན་པ་ཤིན་ཏུ་ཆེ།
ཟས་སྤྱོད་ཀྱི་སྤང་བླང་ནི་གཉན་ཚད་སྤྱི་དང་མཐུན་པར་བཅོས་དགོས་སོ། །
ཀོང་སྤྲུལ་ཟིན་ཏིག་ལས། ཕོ་བ་སོགས་སྣོད་བབས་རིགས་གོང་གསལ་ཚ་བའི་སྐབས་ལྟར་བྱ། ལར་འདི་
རིགས་བླ་ག་ཉན་ཐོར་བུ་མང་བས་ལྷན་ཐབས་གཉན་ལེ་སོགས་ལ་བལྟ་དགོས། ཚ་རིམས་དང་ཁྱད་པར་གཉན་
རིགས་ཀྱི་སྨན་ལ་གཟི་ཅུང་མ་ཆེ་ན་ནོན་དཀའ་ཡང་། རླུང་དང་བསྡོངས་པའི་གཉན་ལ་བཟི་སྨན་ཁོ་ནས་དེད་མི་
རུང་བ་སོགས་རིགས་པས་འཕྲུལ། ཡང་ཀུན་མཁྱེན་དྷརྨཱ་ཀ་རས་སྟོང་ནག་བསྟན་འཛིན་རབ་རྒྱས་ལ་ཞལ་རྒྱུན་
བསྩལ་བ་ནི། དང་པོརྣམ་རྒྱལ་དམར་པོ་གསུམ། །ཚ་ལ་ཕག་བྲུན་སྟག་ཤ་བ། །སླེ་ཏྲེས་གླུ་བ་གུ་གུལ་ནག །སྤང་རྩི་
ཀཎྜ་ཀ་རི་རྣམས། བསྡེབས་པ་རྣམ་རྒྱལ་ཐང་ནག་ཟེར། །ཞེས་པ་དེ་དང་། ཕུར་ནག་དགུ་ཐང་དང་པོར་བཏང་བ་
ཤིན་ཏུ་ཟབ། དེ་རྗེས། གི་ཝཾ་ཨུཏྤལ་གུར་གུམ་བ་ལེ་ཀ ། ཏིག་བྲག་ཞུན་རུ་རྟ་བ་ཤ་ཀ ། གསེར་གྱི་མེ་ཏོག་སྦྱར་བའི་
གི་ཝཾདགུ ། དེ་སྟེང་ཨ་རུ་རུ་རྟ་ཤུ་དག་དང་། །གླ་རྩི་བོང་ང་ཕག་བྲུན་ཞད་ཙམ་སྦྱར། །གུ་གུལ་ཕུར་ནག་སྦྱར་བའི་
བཅུ་གདུན་པ། །གི་དགུ་ཁྱུང་ནག་ཅེས་གྲགས་དུས་ངན་གྱི། །གཉན་ཚད་མཁྲིས་པ་རྩར་རྒྱུག་ལ་སོགས་པ། །
ཀུན་ལ་ཟབ་ཁྱད་ལག་ལེན་མྱོང་གྲུབ་བོ། །ཞེས་པའི་སྨན་འདི་དུས་ངན་གྱི་གཉན་གཟེར་རིགས་ལ་ཆེས་ཟབ། ལར་
ནད་འདི་ལ་སྨན་མང་མི་རུང་བ་གཏེར་མའི་སྐོར་ལས་གསུངས་པས་ཕྱི་མ་འདི་ཉིད་ལག་ལེན་བདེའོ། ཞེས་སོ།
བདུན་པ། གཉན་ནད་རྒྱུ་གཟེར།
དེ་ཡང་རྒྱུ་གཟེར་ཟེར་བ་ནི་གཉན་རིམས་རྒྱུ་མར་བབས་པ་རྒྱུ་མ་གཟེར་ཞིང་འཁྲུ་བས་ན་རྒྱུ་གཟེར་ཞེས་སུ་
བཤད་པ་ཡིན་ལ་འདིར་རྒྱུ་རྐྱེན་དབྱེ་བ་རྟགས་བཅོས་སོགས་རྣམ་པ་ལྔའི་སྒོ་ནས་བཤད་པར་བྱའོ། ། །
གཅིག རྒྱུ་གཟེར་གྱི་རྒྱུ་རྐྱེན།
རྒྱུ་རྐྱེན་ནི་གཉན་རིམས་སྤྱི་དང་འདྲ་བ་ལ། ཁྱད་པར་ངོ་བོ་མཆིན་ཚད་ཐུར་དུ་བབས་པས་གཉན་དང་ཆུ་
སེར་མཁྲིས་ཚད་རྣམས་བསྡོངས་པ་དང༌། ཁྲག་མཁྲིས་ཀྱི་ཚད་སྒོ་ཐུར་དུ་བབས་པ་ལས་རྒྱུ་མ་གཟེར་ཞིང་འཁྲུ་སྐྱུག་
བྱེད་པ་སོགས་ཀྱི་ནད་སྐྱེད་པ་ཡིན་ནོ། །
212



གཉིས། རྒྱུ་གཟེར་གྱི་དབྱེ་བ།
དབྱེ་བ་དོན་འཁྲུ་དང་། སྣོད་འཁྲུ། སྟོབས་ཆེན། སྟོབས་ཆུང་བཞིར་བསྡུས་པ་ཡིན།
གསུམ། རྒྱུ་གཟེར་གྱི་ནད་རྟགས།
སྤྱི་རྟགས་ནི། རྩ་རྒྱུད་ཕྲ་ལ་མགྱོགས་པར་འཕར་བ། རྩ་སྨད་ཞན་ཞིང་སྐབས་སུ་འདར་བ། དྲི་ཆུའི་མདོག་
དམར་སེར་ཚུ་དང་བསྡེབས་ནས་འབྱུང་བ་དང་། དྲི་མ་དུགས་ལ་རྨོངས་པ་ཚེ་བ། ཀུ་ཡ་མཐུག་ཅིང་ཚ་ལོག་བྱེད་
པའོ། །ན་ལུགས། མགོ་དང་རྐང་ལག་གི་ཚིགས་གཞི་ན་ཞིང་གྲང་ཤུམ་བྱེད་པ་དང་། རྒྱུ་མ་གཟེར་ཞིང་འཁྲུ་བ།
འཁྲུ་བོངས་ཆུང་ལ་ཟུག་ཆེ་བ། འཁྲུ་མདོག་དམར་སེར་ཟ་ཁུ་སྨུག་པོ་བེ་སྣབས་སོགས་སྣ་ཚོགས་པ་འཁྲུ་བ་ཡིན་
ནོ། །
༢ བྱེ་བྲག་གི་རྟགས། འཁྲུ་མདོག་ཁྲག་དང་བཙོད་ཁུ་འདྲ་བ་སྙིང་དང་། ཟ་ཁུ་འདྲ་ན་གློ་ལོང་དང་། དུད་ཁུ་
འདྲ་ན་མཚེར་བ་དང་། ཟས་མདོག་འདྲ་ན་ཕོ་བ་དང་། སེར་པོ་མཁྲིས་མདོག་འདྲ་ན་མཆིན་མཁྲིས་གཉིས་ལ་
བབས་པ་ཡིན་ལ། དེ་ཡང་ན་ཟུག་ཆེ་ཞིང་འཁྲུ་བའི་བུངས་ཆུང་བ་དང་། ཁྲག་དང་དུད་ཁུ་འདྲ་བ་དྲི་མ་ཤིན་ཏུ་
དུགས་པ་འབྱུང་བ་ནི་དོན་འཁྲུ་དང་། འཁྲུ་མདོག་དམར་སེར་རམ་ཟ་ཁུ་དང་བེ་སྣབས་འདྲ་བ་འཁྲུ་ཞིང་། གྲངས་
ཉུང་ལ་འཁྲུ་བའི་དྲི་མ་དང་རྩ་ཆུ་ལ་ཚ་བའི་རྟགས་ཆུང་ན་སྣོད་འཁྲུ་ཡིན་པའི་ཁྱད་པར་ཤེས་པར་བྱའོ། །ནད་
སྟོབས་ཆེན་པོ་ནི་འཁྲུ་བ་དུད་ཁུ་འདྲ་བ་དང་། རྒྱུ་ཤུན་འོང་ལ་ཚ་བ་ཆེ་བ་དང་། འཁྲུ་པའི་གྲངས་མང་ལ་ཟུག་ཆེ་བ་
དང་། ནད་སྟོབས་ཆུང་ངུ་ནི་ནད་རྟགས་དེ་ལས་གོ་ལྡོག་འབྱུང་སྟེ་འཁྲུ་བའི་གྲངས་ཉུང་ལ་ན་ཟུག་ཆུང་བའོ། །
གཞན་ཡང་ནད་འདིས་ཐེབས་མ་ཐག་ཏུ་བལྟ་རྩ་བྲོས་ཤིང་ཟུག་གཟེར་ཆེ་བ་དང་། གནད་ལ་ཕོག་པ་ལྟར་ལུས་
སྟོབས་འཆོར་བ་ཚབས་ཆེ་བ་དང་། མིག་མི་གསལ་ཞིང་མིག་གི་མདངས་ཤོར་ནས་ནག་ཅིང་ཕུགས་སུ་བྲོས་པ་དང་།
སྐབས་སུ་སྐྱིགས་བུས་འདེབས་པ་སོགས་བྱུང་ན་ནད་ཚབས་ཆེ་བས་གསོ་དཀའ། ནད་རྟགས་འདི་རྣམས་ལས་
གཞན་པའི་གོང་བཤད་ཀྱི་རྟགས་ཅི་འདྲ་སྟོན་ཡང་མཁས་པས་ཚུལ་བཞིན་དུ་བཅོས་ན་འཚོ་བ་ཡིན་ནོ། །
བཞི། རྒྱུ་གཟེར་གྱི་བཅོས་ཐབས།
1. རྒྱུ་གཟེར་གྱི་ནད་སྟོབས་ཆེན་གྱི་རིགས་ཡིན་ན་མ་སྨིན་པར་གཉེན་པོ་བཏང་ན་བྱེར་ནས་བཅོས་དཀའ་
213



བས་ཐོག་མར་སླེ་ཏྲེས་དང་། ཨུ་རུ་ར། བཙོད་གསུམ་གྱི་ཐང་གིས་སྨིན་སྡུད་འབྱེད་པར་བྱེད་དགོས་པ་དང༌། དེ་
ནས་ཐོག་མར་སྣོད་ཀྱི་རྩི་བསྲུང་བ། བར་དུ་མཁྲིས་པའི་མེ་བསད་པ་དང་། ནད་དངོས་གཉེན་པོས་གཞོམ་པ།
མཚིན་པའི་ཟགས་སྣ་སྡོམ་པ། ཐ་མ་ཆུ་བོའི་རྒྱུན་ལམ་གཅོད་པ་སོགས་བྱ་དགོས་པ་ཡིན་ནོ། །
ཐོག་མར་སྣོད་ཀྱི་རྩི་བསྲུང་བ་ལ་གུར་གུམ་དང་། བྲག་ཞུན། སྐྱེར་ཤུན་གསུམ་གྱི་སྟེང་སྤང་རྩི་དོ་བོ་དང་།
དོམ་མཁྲིས་བསྣན་པའམ་ཏིལ་ནག་ཚུར་སྦྱངས་པའི་ཁུ་བར་རི་བོང་ཀླད་པ་མ་རུལ་བ། གཡིའི་རྒྱུ་མ་མ་རུལ་བ།
དོམ་མཁྲིས་བཅས་ཐུན་རེ་སྦྱར་བའི་ཕྱེ་མ་བཏབ་པ་ཐེངས་འགར་བཏང་བས་རྒྱུ་མའི་རྩི་སྲུང་ཞིང་། ཡང་ན་ཨིནྡྲ་
བཞི་ཐང་བཏང་ནའང་ཆོག་པ་ཡིན་ནོ། །
བར་དུ་མཁྲིས་པའི་མེ་བསད་པ་སོགས་ལ་སྣོད་ཚད་སེལ་བའི་གི་ཝཾབཅུ་གཅིག་པའམ་སྣོད་ཚད་སེལ་བའི་
གུར་གུམ་བདུན་པ་གང་རུང་ཚ་སྟོབས་དང་སྦྱར་ལ་ཨིནྡྲ་བཞི་ཐང་གི་རྟ་བྱས་བཏང་བས་སྣོད་སྤྱིའི་གཉན་ཚད་
གཅོག་ཅིང་། དེ་ནས་ནད་དངོས་གཉེན་པོས་གཞོམ་པ་ལ་བྲག་ཁྱུང་དང་རྒྱུ་གཟེར་སེལ་བའི་དཔའ་བོ་བཅོ་ལྔ་པ་
གང་རུང་ལན་འགའ་བསྟེན་པའི་རྗེས་མཆིན་པའི་ཟགས་སྣ་བསྡམ་པ་ལ་ཟགས་སྡོམ་གུར་གུམ་དགུ་པའི་སྟེང་འཁྲུ་
མདོག་དམར་ན་བྱ་རྐང་དང་། སེར་ན་དུག་ཉུང་། ཟ་ཁུ་ལ་སྐྱི་འབྲུ། སྨུག་ན་རེ་རལ། བེ་སྣབས་འདྲ་ན་སུག་སྨེལ་
སོགས་སྐབས་བསྟུན་བསྣན་ལ་གཏོང་བ་དང་། ཡང་ན་རྒྱ་ཚྭ་བཅུ་པའི་སྟེང་འཁྲུ་མདོག་དང་སྦྱར་ལ་ཁོ་ཚར་གང་
རུང་བསྣན་པ་གཏོང་དགོས་པ་ཡིན་ནོ། །
ཐ་མ་ཆུ་བོའི་རྒྱུན་ལམ་བཅད་པ་ལ་ཚ་བ་ཆོགས་ནས་ནད་ཀྱི་སྟོབས་བྲི་ཞིང༌། རྩེ་དལ་ཞིང་ཆུ་མདོག་སྔོ་བ།
ལུས་ཀྱི་དྲོད་ཚུང་ཞིང་། ཕོ་བ་དང་ལོང་འཁྲོག་པ། འཁྲུ་བའི་དྲི་དང་ཟུག་ན་ཆུང་བ། འཁྲུ་བའི་ཚིགས་ཇེ་རིང་དུ་སོང་
སྐབས་གཅོད་བྱེད་ཀྱི་སྨན་ལ་མྱང་རྩི་སྤྲུས་ལྔ་པ་དང་། མཁྲིས་ཕྱེ་བདུན་པའི་སྟེང་དུ་ད་ཏྲིག ཀ་བེད། མོན་ཆ་ར་
རྣམས་བསྣན་པ་གང་རུང་བཏང་། ཟས་སྐོམ་ཚན་མོའི་རིགས་རྣམས་བསྟེན་ན་རྒྱུ་མ་རུལ་བས་སྤང་། དེ་ཡང་དར་
མ་མཁྲིས་ཤས་ཆེ་བ་ལ་ཞག་པོ་བཞི་དང་། བྱིས་པ་བད་ཀན་ཅན་ལ་ཞག་པོ་གསུམ། རྒས་པ་རླུང་ཤས་ཆེ་བར་ཞག་
པོ་གཉིས་ཀྱི་རིང་ལ་བསྐོལ་གྲངས་ཆུ་མ་གཏོགས་ཟས་སྐོམ་གྱི་རྒྱུ་བ་བཅད་པར་བྱའོ། །དེ་ལྟར་ཞི་བྱེད་ཀྱི་གཉེན་པོ་
སྦྱར་བས་མ་ཞི་ན་དྲག་པོ་བཅུ་གསུམ་གྱིས་སྦྱངས། དེ་རྗེས་ཟུངས་བཟང་ན་གོང་གི་ཞག་གྲངས་ལྟར་སྨྱུང་བར་
གནས་རྗེས་ཕྱེ་ཐུག་སླ་མོ་འོ་དྲོད་ཙམ་བཏང་བའམ་སྲེ་ལོང་གསར་པའི་ཁུ་བ་བཏང་། དེ་ནས་ལུས་དང་རླུང་ཁ་སྦྱར་
ལ་ཤ་གསར་དང་འོ་མ་སོགས་ཉུང་ཟད་རེ་བཏང་ལ་རླུང་གསང་རྣམས་སུ་བསྐུ་མཉེ་བྱ། དེ་ནས་འཁྲུ་བ་ཀླད་པ་འདྲ་
བ་དང་། རྩ་ཆུ་བྲལ་ན་ནད་འདི་ཆད་པའི་རྟགས་ཡིན་ལ་འཁྲུ་བ་མ་ཆོད་ཀྱི་བར་དུ་ཟས་སྤྱོད་ལ་གཟབ་པར་བྱའོ། །
214



2. རྒྱུ་གཟེར་སྟོབས་ཆུང་གི་བཅོས་ཚུལ། ཀུན་ལ་དཀར་པོ་ཆིག་ཐུབ་གཙོ་བོ་བྱས་པའི་སྟེང་། དང་པོ་ལ་པར་
པ་ཏ་དང་སེར་པོ་ཁྲག་རྐང་གཉིས་གཙོ་བོ་དང་ཆ་མཉམ་སྦྱར་ལ་གངས་ཆུས་དབུལ། བར་དུ་ཏིག་ཏ། བོང་ང་དཀར་
པོ། སྲོ་ལོ་དཀར་པོ། ཧོང་ལེན་བཞི་གཙོ་བོའི་སུམ་ཆ་སྦྱར་ལ་ཐང་ངམ་བསྐོལ་གྲངས་ཀྱི་ཆུར་སྦྱར་ལ་བཏང་། ཐ་མར་
ཚ་བའི་སྟོབས་ཆོག་ན་བཅད་རན་པའི་དུས་སུ་སྐྱེར་པའི་མེ་ཏོག་གཙོ་བོའི་སུམ་ཆ་སྦྱར་ལ་བ་ཡར་མའི་འོ་མར་
བཏབ་པ་བཏང་ལ་བཅད། ཡང་ན་རྒྱུ་མཚལ་བཅུ་པ་ལྟ་བུའི་སྤྱི་སྨན་གང་རིགས་ཀྱི་སྟེང་འཁྲུ་མདོག་དང་སྦྱར་བའི་
ཁ་ཚར་བསྣན་པ་བསྟེན། རྒྱུ་གཟེར་ཟླ་ཕྱེད་ཕར་འདས་པའི་རྒྱུ་རིམས་ལ་མཁྲིས་ཕྱེ་བདུན་པ་དང་། ཨིནྡྲ་བཞི་ཐང་
གང་རུང་བསྟེན། ཚ་བ་ཆོགས་ནས་བཅད་རན་པའི་དུས་སུ་ཐ་རམ་དང་ན་རམ་བྱ་རྐང་གསུམ་བསྡུས་པའི་ཁུ་བ་ལ་
སྨག་དང་། ད་ཏྲིག ཀ་བེད། མོན་ཆ་ར་རྣམས་ཞིབ་པར་བཏགས་པའིཕྱེ་མ་བཏབ་ལ་ཚེ་གུར་བཏང་། འཁྲུས་དྲགས་
པས་སྣོད་ཀྱི་དྲོད་ཤོར་ན་སེ་འབྲུ་ལྔ་པ་བཏང་ལ་རྒྱུ་ལོང་གི་གསང་ལ་མེ་བཙའ་བྱ། མཇུག་ཏུ་ཁ་ཟས་ལུག་དང་། བ་
ལང་། རི་དྭགས་ཀྱི་ཤ་གསར་པ་སོགས་ཀྱི་ཚོ་ཁུ་ཉུང་ཟད་རེ་བཏང་། སྔོ་ངད་ཤ་རུལ་སོགས་སྤང་ལ། མར་དཀར་
བཏབ་པའི་འབྲས་ཐུག་སླ་མོ་ལྟ་བུ་ཡང་ཞིང་འཇུ་སླ་བའི་རིགས་བསྟེན་པ་དང་། སྤྱོད་ལམ་ཀྱང་གོས་དྲོ་བགོ་ཞིང་།
དབེན་པའི་གནས་སུ་དལ་བར་འདུག་པ་དང་། མེ་དང་ཉི་མ་བསེར་བུ་དང་ཉིན་པར་གཉིད་ལོག་པ་སོགས་སྤང་
བར་བྱའོ། །
གསོ་རིག་སྙིང་བསྡུས་སྐྱ་རེངས་གསར་པ་ལས། རྒྱུ་གཟེར་ཟེར་བ་དེ་ནི། ཟས་སྤྱོད་མི་འཚམ་པས་ནད་འབུ་
འགོས་ཁྱབ་བྱུང་ཏེ་རྒྱུ་མར་གཉན་ཚད་རྒྱས་ནས་ན་ཟུག་ཛ་དྲག་ཅིང་ཡང་ཡང་དམར་བཤལ་བྱེད་པའི་ནད་ཅིག་
རེད།
སློང་རྐྱེན་ནི་ཟས་སྐོམ་བཙོག་པ་དང་གོམས་གཤིས་མེད་པའི་རིགས། རྗེན་པ་དང་འབྲས་བུ་མ་སྨིན་པ། ཤ་
རུལ་དང་ཆང་སྐྱུར་རིགས་བསྟེན་པ་དང་། ལྷག་པར་དུ་ནད་འབུ་འགོས་ཁྱབ་བྱུང་བ་སོགས་ཀྱིས་སློང་གི་ཡོད་པ་
རེད། །
ནད་རྟགས་ནི་མགོ་དང་ཚིགས་གཞི་ན་བ་དང་། གྲང་ཤུམ་ལངས་པ། ཚ་བ་རྒྱས་པ། སྐོམ་ཚད་ཆེ་བ། རྒྱུ་
མར་གཟེར་ཟུག་ཛ་དྲག་པོ་གཏོང་བ་དང་། ཁྲག་དམར་བེ་སྣབས་ཅན་བཤལ་བ་དང་། བཤལ་ཐེངས་མང་ལ་བུངས་
ཆུང་བ། ཡང་ཡང་བཤལ་སྙམ་བྱས་ནས་ན་ཟུག་གཏོང་བ། བཤལ་རྗེས་བདེ་སྙམ་བྱེད་པ། རྒྱུ་ཞབས་སྦལ་ཉུལ་བྱེད་
སྐབས་གནོན་ཟུག་ཡོད་ལ། ཤ་གྲིམ་ཡང་མཁྲེགས་པོ་ཆགས་པའི་ནད་རྟགས་ཡོང་བ། ནད་འདི་ཐོག་མ་ཐག་ཏུ་
ལུས་སྟོབས་ཉམས་འགྲོ་བ་དང་། འཕར་རྩའི་གྲངས་མགྱོགས་ལ་གྲིམས་པ། དྲི་ཆུའི་མདོག་དམར་སེར་ལ་ངོ་བོ་ཉོག་
215



པ། ལྕེ་མདོག་དམར་སྨུག་ཅན་ལ་དྲེག་པ་མཐུག་པོས་གཡོག་པ། ནད་ཚབས་ཆེ་སྐབས་གདོང་མདོག་སྨུག་པོར་འགྲོ་
བ་སོགས་ཀྱི་མངོན་ཚུལ་ཡོད་པ་རེད། །
བཅོས་ཐབས་ནི་སྨན་འཕྲུལ་བྲག་དང་། བྲག་ཁྱུང་། བྲག་ཞུན་དགུ་པ། མཁྲིས་ཕྱེ་བདུན་པ། མྱང་སྤུས་ལྔ་པ་
སོགས་འབྲེལ་ཡོད་སྨན་སྦྱོར་རྣམས་ནད་རྟགས་དང་བསྟུན་ནས་བཏང་ཆོག དེ་ཡང་རྒྱུ་མར་གཟེར་ཟུག་དྲག་པོ་
གཏོང་བ་དང་། ཁྲག་ཁོ་ན་བཤལ་སྐབས་བྲག་ཁྱུང་དང་། འཕྲུལ་བྲག་གཏོང་བ། ན་ཟུག་ཆུང་ཞིང་བཤལ་ཐེངས་
མང་བར་བྲག་ཞུན་དགུ་པ་དང་། མཁྲིས་ཕྱེ་བདུན་པ། མྱང་སྤུས་ལྔ་པ་སོགས་གཏོང་བ་བཅས་ཀྱི་ཐབས་ཤེས་ལ་
བརྟེན་ནས་བཅོས་དགོས། ཞེས་སོ།
བརྒྱད་པ། གཉན་ནད་མེ་དབལ།
གཉན་རིམས་ལྤགས་ལ་བབས་པས་མེ་ཡི་དབལ་གྱིས་འཚིག་པ་ལྟ་བུའི་ནད་འགྱུར་གྱི་རྣམ་པ་ཅན་ནམ་
འབྲུམ་པ་མེ་ལྕེ་ལྟར་ལུས་ལ་འཁོར་བས་ན་མེ་དབལ་ལམ་མེ་ལྕེ་འཁོར་ལོ་ཞེས་ཟེར།
གཅིག རྒྱུ་རྐྱེན།
གཉན་རིམས་སྤྱི་དང་འདྲ་ལ། ཁྱད་པར་ཆུ་སེར་ཚ་བ་རླུང་གིས་བུས་པ་ཡིན་ནོ། །
གཉིས། ནད་རྟགས།
གྲང་ཤུམ་བྱེད་ཅིང་ལུས་འདར་ལ་བ་སྤུ་བརྩེ་ཞིང་གཡའ་བ། འབྲུམ་པ་དམར་ཆུང་ལུས་ལ་མྱུར་བར་མཆེད།
ཁ་ཁ་ཞིང་སྐམ་པ། མེ་ལྕེ་འཁོར་བ་ལྟར་ལུས་ལ་རྒྱས་ཤིང་འཁོར་ལ། དེ་ཡང་ལུས་ཀྱི་རྐེད་པར་འཁོར་བ་རེ་རེ་ཙམ་
ལས་ཕལ་ཆེར་རྐང་ལག་གི་སྐེ་ལ་འཁོར་ཞིང་། མེ་ལྕེ་ཚོམ་བུ་ཞྭ་བཞི་དག་ན་སྒལ་པའི་གཞུང་ལ་ཚོམ་པ། འབྲུམ་པའི་
མདོག་དམར་ཞིང་མཆོད་རྟེན་རིས་སུ་ཡོད་པ། དཀར་མངར་གྱི་རིགས་ཤིན་ཏུ་གནོད་ན་ངེས་སོ། །མདོར་ན་ལུས་
ཀྱི་ཕྱི་རོལ་དུ་བྱུང་ན་ཆུ་བུར་མེས་འཚིག་གི་རྨ་དང་འདྲ་ལ་ཚ་འབྲབ་ཆེ་ཞིང་མཆེད་པ་སྐྱེན། ནང་དུ་བབས་ན་གློ་
སྙིང་ཚ་བས་གདུངས་པ་དང་ཟུག་གཟེར་ཆེ་ཞིང་དྲན་པ་མྱོས་པར་འགྱུར་རོ། །
216



གསུམ། བཅོས་ཐབས།
དང་པོ་ཁོང་ནས་བསལ་བར་བྱ་སྟེ། ཁྱུང་ལྔ་ཚད་ལྡན་ནམ་དངུལ་ཆུ་རིན་ཆེན་བཅོ་བརྒྱད་པ་མཆོག ཡང་ན་
དངུལ་ཁྱུང་མེ་དབལ་ཅན་ནམ་བྱུང་ལུགས་གི་ཝཾབཅུ་གཅིག་པའི་ཕྱེ་མ་བསྐོལ་གྲངས་ཀྱིས་དབུལ། ཕྱི་ལ་བྱུག་པ་ནི་
བྱུག་པ་རེག་པ་བདེ་བྱེད་ཟབ། ཡང་ན་བདུད་རྩི་ལོ་མ། བྲག་སྤོས། ཙན་དན། སྟག་ཤ། བཙག་སྦྱར་ཕྱི་ལ་བྱུག་ཅིང་
ཁོང་དུའང་བཏང་བས་མེ་དབལ་འཇོམས། ཡང་ན་སྟག་ཆུང་། ནིམ་པ། ཧོང་ལེན། ཀྱི་ལྕེ་དཀར་པོ། ཤིང་མངར།
སྐྱེར་པ་རྣམས་ཀྱི་ཕྱེ་མ་མར་གསར་ཁུ་བས་དབུལ་བ་ཁོང་དུ་བཏང་། དེས་ཀྱང་མ་ཞི་ན་གང་ཉེའི་རྩ་ལ་གཏར། མ་
ཐུབ་ན་ལྷོག་པ་བཞིན་བཅོས། ཟས་སྤྱོད་གཉན་ཚད་སྤྱི་དང་མཐུན་ནོ། །
གསོ་རིག་སྙིང་བསྡུས་སྐྱ་རེངས་གསར་པ་ལས། མེ་དབལ་ཟེར་བ་དེ་ནི་གདོང་དང་མཇིང་པ། ཡན་ལག་
སོགས་ཀྱི་པགས་པའི་ཐོག་སྒོར་དབྱིབས་ཟུར་མང་ཅན་གྱི་འབྲུམ་ཐོར་དོན་ནས་མཆེད་པའི་ནད་ཅིག་རེད། སློང་
རྐྱེན་ནི་ཁྲག་མཁྲིས་འཕེལ་བ་དང་། རླུང་དང་ཚ་བས་ཆུ་སེར་བུས་པ་སོགས་ཀྱིས་སློང་གི་ཡོད་པ་རེད། ནད་རྟགས་
ནི་ཐོག་མར་པགས་པའི་གནས་གཅིག་ཏུ་ཟ་འཕྲུག་ལངས་པ་དང་། ལྷག་པར་མཚན་མོར་ཟ་འཕྲུག་དེ་བས་ཆེ་བ་
དང་། བྲད་བྲད་བཏང་རྗེས་སྒོར་དབྱིབས་ཟུར་མང་ཅན་གྱི་འབྲུམ་ཐོར་དམར་པོ་ལེབ་མོ་དོན་པ་དང་ཚ་ཟུག་རྒྱག་
པ། ཟ་འཕྲུག་ལངས་པ། ལུས་ཁམས་བརྩེ་འདིར་བྱེད་པ། མཆེད་སྐྱེན་པ། མཇུག་ཏུ་པགས་པ་རྩུབ་ཅིང་མཐུག་
མཁྲེགས་ཅན་ཆགས་པ་སོགས་ཀྱི་མངོན་ཚུལ་ཡོད་པ་རེད། །
བཅོས་ཐབས་ནི་མུ་ཟིའི་ཕྱེ་མ་ཡུག་ཤིང་ཁརྡར་བསྲེས་ནས་བྱུག་པ་དང་། ཁྱུང་ལྔའི་སྟེང་མུ་མེན་བསྣན་ནས་
གཏོང་བ། ཡང་ན་དངུལ་ཆུ་བཅོ་བརྒྱུད་དང་། སྤང་ཁྲག་བཅུ་གཉིས་སོགས་འབྲེལ་ཡོད་སྨན་སྦྱོར་རྣམས་ནད་
རྟགས་དང་བསྟུན་ནས་བེད་སྤྱོད་བྱེད་པ་སོགས་ཀྱི་ཐབས་ཤེས་ལ་བརྟེན་ནས་བཅོས་དགོས། ཞེས་སོ། །
དགུ་པ། གཉན་རིམས་རྨེན་བུའི་ནད།
གཉན་རིམས་རྨེན་བུ་ཞེས་པ་ནི་འགྲམ་ཆེན་དང་སྐེ་མཇིང་གི་རྨེན་སོགས་ལ་གཉན་ཁ་རྒྱས་ཏེ་སྐྲངས་པ་ལ་
གཉན་རིམས་རྨེན་བུའི་ནད་ཟེར། འདིར་རྒྱུ་རྐྱེན་དང་། དབྱེ་བ། ནད་རྟགས། བཅོས་ཐབས་བཞིའི་སྒོ་ནས་བཤད་
དོ། །
217



གཅིག རྒྱུ་རྐྱེན།
རྒྱུ་རྐྱེན་ནི་གཉན་རིམས་སྤྱི་དང་འདྲ་ལ། ཁྱད་པར་དྲག་ཤུལ་གྱི་ལས་སོགས་བྱས་པའི་རྐྱེན་གྱིས་རླུང་ཁྲག་
འཁྲུགས་ཏེ་བསྐྱེད་པ་ཡིན་ནོ། །
གཉིས། དབྱེ་བ། །
སྐྲངས་པའི་མདོག་དང་། ཆེ་ཆུང་། སྲ་སྟི། དྲོ་གྲང་། ཟུག་ཡོད་མེད། སྨིན་དཀའ་སླ་འཕེལ་འགྲིབ་ཡོད་མེད་
སོགས་སྣ་ཚོགས་པ་འབྱུང་བས་རིགས་བརྒྱད་འབྱེད་ཚུལ་ཡོད་པར་བཤད། །
གསུམ། ནད་རྟགས།
ནད་རྟགས་ནི་ཚིགས་དང་། ཕལ་ཆེར་སྐེ་མཇིང་། མིག་ཟུར། སྣེ་ས་རྣམས་སུ་འབབ་པས་གནས་དེ་དག་ཏུ་
ལྔ་བ་ལྟ་བུའམ་ཉུང་གཤེར་འཁྱགས་པ་དང་འདྲ་བའི་སྐྲངས་པ་འབྱུང་ལ་ཡུན་དུ་གནས་པ་ཡིན་ཞིང་། དེ་ཡང་སེར་
བ་རིས་ཞེས་བྱའི་སྐྲངས་པོ་དེ་དང་འཁྲུལ་སོ་ཡོད་པས་ཞིབ་ཏུ་བརྟག་པ་གལ་ཆེ།
བཞི། བཅོས་ཐབས།
སྤྱི་ལ་བྱ་ཁྱུང་ལྔ་པ་ཚད་ལྡན་གྱི་སྟེང་དུ་དངུལ་ཆུ། སྟག་ཤ་ནག་པོ། གུ་གུལ། སེང་ལྡེང་སྦྱར་བ་སིངས་པོས་
ཕུལ། ཡང་ན་སྤང་རྩི་བཅུ་གཉིས་པ། སྤང་ཁྲག་བཅུ་གཉིས། གཙོ་བརྒྱད་བཅུ་གཉིས། ཨ་གར་སོ་ལྔ་སོགས་གཉན་
ཚད་རླུང་གསུམ་དང་ཆུ་སེར་སོགས་གང་ཤས་ཆེ་བའི་གཉེན་པོ་རྣམས་རིག་པས་དཔྱད་དེ་བསྟེན་ན་ལེགས། དེ་
ལྟར་ཞི་བྱེད་ཀྱི་རིགས་བསྟེན་པས་མ་ཞི་ན་སྟེང་དུ་མེ་ཡིས་འཚོས་པར་བསྲེག་ཅིང་འབམ་པོ་སོགས་ཀྱིས་ལུམས་བྱ།
རྙིང་ཞིང་རྒྱས་ནས་སྣུམ་འཆོས་དུགས་བྱ་བ་གཅེས། ཟས་སྤྱོད་གཉིས་ཀྱི་སྤང་བླང་ནི་གཉན་ཚད་སྤྱི་དང་མཐུན་
པར་བཅོས། དེ་དག་ཀུན་གྱིས་ཞི་བར་དཀའ་ན་གང་ཉེ་བའི་རྩ་ལ་གཏར་བའམ་ཟུག་མེད་ཅིང་སྐྲངས་པ་འཕྱང་ན་
བཅད་ལ་བཏོན་རྗེས་སྤྲོ་ཚིགས་སམ་ཏེལ་པས་བསྲེག་པར་བྱའོ། །
གསོ་རིག་སྙིང་བསྡུས་སྐྱ་རེངས་གསར་པ་ལས། རྨེན་བུའི་ནད་( གཉན་ནད་འཁྱམ་པོ་ཡང་ཟེར)ཟེར་བ་དེ་
ནི་སྐེའི་སྟོད་སྨད་དང་མཆན་ཁུང་། སྣེ་ས་ཁུད་སོགས་ཀྱི་རྨེན་བུར་གཉན་ཁ་རྒྱས་ནས་སྐྲངས་འབུར་ཆགས་པའི་
218



ནད་ཅིག་རེད། སློང་རྐྱེན་ནི་ཕལ་ཆེར་རྐང་ལག་སྣེ་མོར་རྨ་བཤུས་དོན་ནས་ན་འདོད་བསྟན་པ་དང་། ཡང་ན་ཉེ་
འཁོར་གྱི་ལུས་ཟུངས་ལ་གཅོང་ནད་རང་བཞིན་དང་། འབྲས་ནད་རང་བཞིན་གྱི་ནད་གཞི་ཕོག་པ། ལུས་ཁམས་
འཁྲུགས་པ་སོགས་ཀྱིས་ནད་གཞི་ཐོག་མར་རྨེན་བུའི་རྒྱུ་ལམ་དུ་འགྲམས་ཏེ་མཐར་རྨེན་བུ་སྐྲངས་པའི་ནད་དེ་སློང་
གི་ཡོད་པ་རེད། །
ནད་རྟགས་ནི་སྐེའི་སྟོད་སྨད་དང་། མ་འགལ་འོག མཆན་ཁུང་། སྣེ་ས་ཁུད། མིག་ཟུར་སོགས་ལ་སྐྲངས་
འབུར་དོན་ནས་མནན་ན་ཟུག་གཏོང་བ་དང༌། སྐུངས་འབུར་གྱི་དབྱིབས་ཟླུམ་ལ་འབུར་ཞིང་སྲ་བ། ཡང་ན་རྩ་
མདུད་འདྲ་བ་དང༌། ཕྲེང་རྡོག་འདྲ་བའི་སྐྲངས་འབུར་མང་པོ་དོན་པ་མ་ཟད། སྐྲངས་འབུར་ཁག་ཅིག་མུ་མཐུད་
ཆེར་འཕེལ་ནས་མཐར་རྣག་བསགས་པ་དང་སྦྲགས་གྲང་ཤུམ་རྒྱུག་པ་དང་། ཚ་བ་རྒྱས་པ། རྡུལ་གྲངས་བྱེད་པ།
ལུས་ཡོངས་རྫོགས་བདེ་པོ་མེད་པ་སོགས་ཀྱི་མངོན་ཚུལ་ཡོད་པ་རེད། གལ་ཏེ་རྨེན་བུའི་ནད་དེ་རླུང་ཤས་ཆེ་བ་ཡིན་
ན་རྐྱངས་པོ་ཆེ་ཞིང་འཕོ་འགྱུར་བྱེད་པ་དང་། མཁྲིས་ཤས་ཆེ་བ་ཡིན་ན་སྐྲངས་པོའི་མདོག་སྐྱ་ལ་སྲ་བ་དང་། རྣག་
ཁུགས་དཀའ་བ་བཅས་ཀྱི་ནད་རྟགས་ཡོང་གི་རེད། །
བཅོས་ཐབས་ནི་སྤྱིར་ནད་རྐྱེན་དང་བསྟུན་ནས་སྨན་བཅོས་བྱེད་དགོས་པ་དང་། བྱེ་བྲག་ཏུ་སྨན་ཕན་པ་
ཀུན་ལྡན་དང་། ཁྱུང་ལྔ། བསམ་ཁྱུང་། སྤང་རྩི་བཅུ་གཉིས། སྤང་ཁྲག་བཅུ་གཉིས། ཨ་གར་སོ་ལྔ་སོགས་མདོར་ན་
རྒྱུད་དང་ཉམས་ཡིག་ཁག་ནས་བསྟན་པའི་འབྲེལ་ཡོད་གཉན་ཚད་གཅོག་པའི་སྨན་རིགས་རྣམས་ནད་རྟགས་དང་
བསྟུན་ནས་བེད་སྤྱོད་བྱེད་དགོས། ཞེས་སོ།
བཅུ་པ། གཉན་ནད་བྱིན་ལོག།
དེ་ཡང་ངོ་བོ་ནི། རླུང་ལྷོག་རྒོད་པོ་ཞེས་པ་དེ་ཡིན་ལ་རྐང་ལག་གི་ཉཱརྣམས་འགྱུར་བས་ཞྭ་ལོག་ཅེས་ཟེར།
འདིར་རྒྱུ་རྐྱེན་དང་ནད་རྟགས་བཅོས་ཐབས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན། །
རྒྱུ་ནི་གཉན་ནད་རླུང་དང་བསྡོངས་པ་ཡིན་ལ་རྐྱེན་མངར་སྐྱུར་དང་ཁ་བའི་རིགས་ཀྱིས་སློང་། །
219



གཉིས། ནད་རྟགས།
རྩ་རྒྱུད་ཕྲ་ལ་དྲི་ཆུའི་མདོག་མར་ནག་དང་འདྲ། ན་ལུགས། མགོ་དང་ཚིགས་གཞི་ན་ཞིང་ཕུམ་སེར་ཁྱེར།
ལུས་ཀྱི་ཤ་སྣ་འཕྲིག་ཅིང་ཤ་རྒོད་ན་བ། ལུས་པོ་ངལ་ཞིང་དུབ་པ་ལྟར་མལ་དུ་ལྷུང་བ། གདོང་པའི་བཀྲག་མདངས་
ཉམས་ཤིང་བླ་འཆོལ་སྣ་ཚོགས་བྱེད་པ། ཁྱད་པར་བད་རླུང་ཤས་ཆེ་ན་ཡར་ལ་སྐྱུག་ཅིང་། བད་མཁྲིས་ཤས་ཆེ་ན་
ཐུར་དུ་འཁྲུ་བར་བྱེད། ནད་སྟོབས་ཆེ་ན་རྩ་རུས་མིག་ཏུ་འབྲོས། མིག་ཁོང་དུ་འབྲོས། ཞྭ་འགྱུར་ཏེ་ངར་གདོང་དུ་
འབྲོས། ལྕེ་རྐན་ཕུག་ཏུ་འབྲོས། སྐད་ཀྱི་མདངས་འཆོར། སྨྲ་དལ་སང་དུ་འཆོར། རེག་བྱ་གྲང་འདར་དུ་འཆོར།
སེམས་ཟ་ཟི་ལིང་ལིང་འཆར་བ་སོགས་རྟགས་བརྒྱད་པོ་འདི་རྣམས་ཚང་ན་ནད་སྟོབས་ཆེན་ཡིན། གཞན་ཡང་མིག་
ལྡོག་ཅིང་ཡན་ལག་གཡོ་བ་དང་སོ་གཙིགས་པ་སོགས་བྱུང་ན་ནད་དེ་གསོ་དཀའ་བ་ཡིན་ནོ། །
གསུམ། བཅོས་ཐབས།
དང་པོ་མ་ནུ་བཞི་ཐང་དང་། ཡང་ན་ཕུར་ནག་དང་གུ་གུལ་གཉིས་ཀྱི་ཐང་ལན་འགའ་བསྟེན་པས་ནད་
འདིའི་གདོང་ལྡོགས་པའང་སྲིད། དེ་ནས་བྱང་ལུགས་ཀྱི་སྨན་སེར་ཆུང་བ་བསྟེན་ནའང་སྡུད་གསོད་ཅིག་ཅར་བྱེད།
ཡང་ན་དཔའ་བོ་བཅུ་བཞི་པའི་སྦྱོར་བས་ཁོང་ནས་བསད་ཅིང་ལྡེ་གུ་ཕྱི་ནས་ན་ཟུག་འཁྱུག་སར་བྱུག་ན་ཕན་ནུས་
གཞན་ལས་ཆེ། ཙནྡ་བཅུ་གཉིས་པ་དགུང་གཉིས་ལ་ཆུ་སྐོལ་གྱིས་དབུལ། དཔྱད་དུ་སྤྱི་བཅོས་ལ་སྤྱི་གཙུག་དང་
ཚིགས་པ་དྲུག་པ། ཉཱ་མཇུག་མཐེ་བོང་དང་སྲིན་ལག་རྣམས་བསྲེག་ཅིང་། ཁྱད་པར་སྐྱུག་པ་མ་ཆོད་ན་ཛཱ་ཏི་ལྔ་པ་
རྒོད་ཤའི་ཁུ་བས་དབུལ་ལ། སྤྱི་བོ་དང་སྐེ་སྟོང་དཀར་ནག་མཚམས་བསྲེག འཁྲུ་བ་མ་ཆོད་ན་ཨིནྡྲ་བཞི་ཐང་སྟེང་དུ་
ད་ཏྲིག་སྨག་དང་རམ་བུའི་མཁར་པོ་བཅས་བསྣན་པ་བཏང་ལ་ལྟེ་འོག་རྒྱུ་གསང་གོང་འོག་བསྲེག ལག་པའི་བལྟ་རྩ་
བྲོས་ན་རྐང་པའི་སྒྱིད་ཁུང་དུ་བསྲེག་པ་དང་། བོལ་གོང་སྙིང་རྩ་གཉིས་ཀྱང་བསྲེག་པར་བྱ། སྟོད་སྨད་གང་གི་ཞྭ་
འབྲོས་ན་གང་འགྱུར་གྱི་ཉཱ་སུལ་དང་ཞྭ་མཇུག རྐང་པའི་རྟིང་དྲེག་ཡོད་མེད་ཀྱི་མཚམས་རྣམས་བསྲེག མདོར་ན་
གང་དུ་བབས་པའི་གསང་ལ་བསྲེག དེས་ཀྱང་མ་ཞི་ན་དྲག་པོ་བཅུ་གསུམ་དང་ཁ་ལ་རྒྱས་འདེབས་གང་རུང་གིས་
སྦྱངས། འབྲས་སམ་ནས་སྔོན་གྱི་ཆག་ཚེ། མར་དཀར་ཐུག་པ་སོགས་དྲོད་བསྟེན། རྐང་ལག་གི་མཐིལ་བཞི་དང་
གཞུང་རྒྱུད་དུ་བསྐུ་མཉེ་བྱ། ཞྭ་བཞི་འགྱུར་ཞིང་གཟེར་ན་སྤུ་མ་དང་། མཁན་པ། ཆུ་རྩ། ཡུང་བ། ལྕམ་རྩ་རྣམས་
ཞིབ་པར་བརྡུངས་ནས་ཆང་དུ་བཙོས་པའི་འཇིམ་པས་གཏུམས་ལ་འཇག་གིས་བསྡམས་པའམ་སྣམ་བུས་དམ་དུ་
220



བཅིང་། ཕྱི་རྗེས་ཟས་ནི་བསིལ་དྲོད་སིངས་པོ་དང་། ཆུ་སྐོལ། རུས་ཐང་སོགས་གང་འཕྲོད་ནད་པའི་ཟོ་དང་སྦྱར་བ་
བཏང་། དཀར་གསུམ་དང་། མངར་གསུམ། འཁོན་འཐབ་རླན་ཅན། བསེར་བུ། གྲང་བ་སོགས་སྤང་བར་བྱའོ། །
ཀོང་སྤྲུལ་ཟིན་ཏིག་ལས། རྡོ་གས་ལ་རྒྱ་ནག་མ་དང་། གུ་གུལ་བཅུ་གཅིག་འཕྲོད་ལ་སྤྱི་སྨན་རྣམས་ཀྱང་
བཏང་ཆོག་ཅེས་སོ། །
བཅུ་གཅིག་པ། གཉན་ནད་འཛུམ་བུ་ལྟག་དགྱེ་
དེ་ཡང་གཉན་ཚད་རྒྱུངས་པར་བབས་པས་ལུས་སྟག་པ་དགྱེད་ཅིང་འཐེན་འགྲོ་བ་དང་། ཁ་ གཙིགས་
བཞིན་ཉམས་པར་འགྱུར་བས་ན་འཛུམ་བུ་ལྟག་དགྱེ་ཟེར་ཞིང་། འདིར་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་
ནས་བཤད་པར་བྱའོ། །
གཅིག རྒྱུ་རྐྱེན།
གཉན་ནད་གདུག་པ་ཅན་དེ་ཉིད་མཁྲིས་པ་དང་བསྡོངས་ལ་རླུང་གིས་རྐྱེན་བྱས་ཏེ་ཀླད་ཡུལ་དང་སྐལ་
གཞུང་སོགས་ལ་འབབ་ཅིང་། སྤྱིར་མ་ངེས་པ་སྣ་ཚོགས་འབྱུང་སྟེ་ན་བ་མེད་བཞིན་དུ་འཆི་བའང་སྲིད་པར་
གསུངས། །
གཉིས། ནད་རྟགས།
དྲི་ཆུ་ཁྲག་གམ་ཡང་ན་མར་ནག་དང་འདྲ། སྙིང་མི་དགའ་ཞིང་ནད་བྱུང་མ་ཐག་ཏུ་སྒལ་རྒྱུད་ལ་གཟེར་ཆེ།
ལུས་སྟོབས་འཆོར་ཞིང་ཤ་མདངས་སེར་པོར་འགྲོ། བཟུང་བས་མི་ཐུབ་ལ་གཟེར་གྱིས་ལྟག་པ་དགྱེ་དགྱེ་དུ་འཐེན་
འགྲོ། སྲོག་རྩར་བབས་ན་ལུས་སྟོད་གཟེར། ཀླད་པར་བབས་ན་མགོ་བོ་གཟེར། རྒྱུ་མར་བབས་ན་འཁྲུ་ མཁལ་མར་
བབས་ན་དཔྱི་རྐེད་གཟེར། ཞག་དྲུག་དང་བདུན་གྱི་བར་མ་ཐུབ་ན་ནད་སྟོབས་ཆེན་པོ་སྟེ་ཁ་གཅིགས་བཞིན་འཆི་
བ་མང་། །
221



གསུམ། བཅོས་ཐབས།
སྤྱི་བཅོས། ཐོག་མར་འབྲོས་འཕྲང་མ་བསྡམ་ན་དོན་སྣོད་སོགས་གཞན་ལ་འབྲོས་པར་མཐོང་བས་ཚིགས་
པ་དྲུག་བདུན་དང་། རྐང་ཞྭ་ལོག་ན་མཐེ་བོང་སྤུ་སྐྱེས་དང་། ལག་ཞྭ་ལོག་ན་སྲིན་ལག་གི་རྩེ་མོ་བསྲེག དེས་མ་ཐུབ་
ན་བྱིན་ཧྭའི་སྣེ་དང་། ལག་མགུལ་དུ་སྤྲ་ཚུགས་ཆུང་ངུ་གདུ་བ་ལྟར་བསྐོར་ནས་བསྲེག་པ་དང་། སྨན་ནི་དང་པོ་ཕུར་
ནག སྤུ་ནག ཕོ་རོག་གི་ཤའམ་ཡང་ན་གར་ནག་བསྣན་པ་ལན་འགའ་གཏོང་དགོས། ཡང་ན་རྡོ་རྗེ་ཅན་གྱི་སྟེང་དུ་
ཚ་སྟོབས་ཆེ་ན་བོང་དཀར་དང་། ཧོང་ལེན་སེར་པོ། གསེར་གྱི་མེ་ཏོག གླ་སྒང་། ཧོང་ལེན། ཏིག་ཏ་རྣམས་བསྣན།
རླུང་རྟགས་ལྡན་ན་སྒོག་ཐལ། སྲད་དཀར། ཀྱི་ལྕེ་དཀར་པོ། གར་ནག་རྣམས་བསྣན། གྲང་སྟོབས་ལྡན་ན་རྩ་བ་ལྔ་
དང་ཛཱ་ཏི་སྦྱར་བ་སོགས་ཚ་གྲང་གཉིས་ལ་རང་རང་སྐབས་ཐོབ་ཀྱི་སྨན་དང་ལྟག་པ་སྤྲད་ནའང་ཆོག དཔྱད་དུ་རླུང་
ཤས་ཆེ་ན་ཚིགས་པ་དྲུག་བདུན་དང༌། ལྟག་པའི་སྡུད་སྒོ་རྣམས་བསྲེག ནད་འདི་ལ་འཁྲུ་སྐྱུགས་མ་བྱུང་ན་གཉན་
བཤལ་གཏོང་དགོས་པས་དྲག་པོ་བཅུ་གསུམ་གྱིས་སྦྱངས། ཡང་ན་ནད་འདི་ཐོག་མའི་དུས་ནས་སྟོབས་ཆེ་བས་
སྨིན་པའི་ལོང་མེད་ན་ཐོག་མར་གཉན་བཤལ་གཏོང་དགོས། དེའི་འོག་ཏུ་གཉན་ཁ་ཆོགས་ཚད་རྟགས་ཅུང་ཟད་
ནུབ་དུས་སྨན་ནག་ཆེན་མོ་གཏོང་། །
བྱེ་བྲག་གི་བཅོས་ཐབས། ཚ་སྟོབས་ཆེ་ན་གསེར་མེ་ལྔ་ཐང་ངམ་ཙན་དན་བརྒྱད་པ་གང་རུང་གུང་གཉིས་སུ་
གཏོང་། ཚ་སྟོབས་རབ་ཏུ་ཆེ་ན་གི་ཝཾ་དགུ་པའི་ཐང་བཏང་ལ་ཕྱེ་མ་ག་བུར་བཅུ་གཉིས་པའམ་གོ་བུར་བཅོ་བརྒྱད་པ་
ཟབ། ལུད་པ་མི་གཙང་ན་ག་བུར་བཅུ་གསུམ་པ་བཙོད་དང་རྒྱ་སྐྱེགས་ཀྱི་ཁུ་བས་དབུལ། ཕོ་བ་ན་བ་ལ་དོམ་མཁྲིས་
དང་། གར་ནག ཨ་རུ་བཅས་སྦྱར་ལ་གཏོང་། གྲང་ཤས་ཆེ་ན་གར་ནག་དང་། གསེར་གྱི་མེ་ཏོག་རྩ་བ་ལྔ་ཆང་ལ་སྦྱར་
ཏེ་གཏོང་བ་སོགས་རིག་མདས་དཔག་པར་བྱ། དཔྱད་དུ་ཚིགས་པ་དྲུག་པ་དང་། བདུན་པ། ལྟག་པའི་སྡུད་སྒོ་
བཅས་སྤྲ་མེས་བསྲེག རླུང་རྟགས་ཚེ་ན་ལྕགས་ཏེལ་གྱིས་བསྲེག་པ་དང་ཡང་ན་དྲག་པོ་བཅུ་གསུམ་པའི་བཤལ་གྱིས་
སྦྱང་། ཟས་སྤྱོད་ཀྱི་སྤང་བླང་གཉན་ཚད་སྤྱི་དང་འདྲ་བ་བསྟེན་དགོས་པ་ཡིན་ནོ། །
ཀོང་སྤྲུལ་ཟིན་ཏིག་ལས། རྒྱུངས་པར་བབས་པའི་འཛུམ་བུ་ལྟག་དགྱེད་ལ་རྒྱབ་ཀྱི་ཚིགས་པ་གོང་སྨོས་
གསུམ་བསྲེག རྐང་ཞྭ་ལོག་ན་མཐེ་བོང་སྤུ་སྐྱེས་དང་། ལག་ཞྭ་ལོག་ན་སྲིན་ལག་གི་རྩེ་མོ་བསྲེག དེས་མ་ཐུབ་ན་བྱིན་
ཉའི་སྣེ་དང་། ལག་མགུལ་དུ་སྤྲ་ཚུགས་ཆུང་ངུ་གདུ་བུ་ལྟར་སྐོར་ནས་བསྲེག ཐམས་ཅད་ལ་ཕོག་མ་ཐག་ནས་ཐང་
བཏང་བ་དང་མེ་གདབ་པ་དུས་གཅིག་བྱེད། དེ་རྗེས་གཉན་སྨན་ནམ་ལོང་མེད་ན་གཉན་བཤལ་བཏང་། གཉན་ཁ་
222



ཆག་ནས་ཚད་རྟགས་མ་ནུབ་ན་ཚད་སྨན་གང་འོས་སམ། སླེབ་ཆོག་དང་། སྨན་ནག་ཆེན་མོ་ཉིད་སྤྱི་འགྲོ་ཟབ།
གཉན་རྟགས་མེད་ངེས་བྱུང་ནས་ཤ་གསར་དང་། མར་གསར་སོགས་ཟས་སྐོམ་ཆ་ཡིས་གློད་པས་རླུང་མནན་སྔོན་
བསུ་བྱ་བའང་གལ་ཆེ། ལར་ནད་འདིའི་བཅོས་འབྲི་གུང་པའི་ཞལ་ལུང་བདུད་རྩིའི་ཆུ་རྒྱུན་དང་། ཁྱད་པར་ཀརྨ་
མཚན་དཔེས་གསར་བསྒྲིགས་རྣམས་ཤིན་ཏུ་གལ་ཆེ་བར་ཡོད་ཅིང་། ཕྱི་མའི་སྨན་ནག་གཅིག་ཆོག་མའི་གསང་
སྨན་དཀར་མོ་ལུག་དུག་ཅེས་ལྷོ་རྒྱུད་སྟོད་སྨད་དུ་ཡོད་པ་དེ་མ་འཁྲུལ་བ་སྣ་ཚགས་བྱ་དགོས་སོ། །
བཅུ་གཉིས་པ། གཉན་རིམས་མཁྲིས་པ་རྩར་རྒྱུགས།
གཉན་རིམས་མཁྲིས་པ་རྩར་རྒྱུགས་ཞེས་པ་འདི་ནད་ཀྱི་ངོ་བོ་དང་ནད་རྟགས་མངོན་ཚུལ་ལ་བསྟོས་ནས་
བཏགས་པའི་མིང་སྟེ། ནད་འདི་རང་བཞིན་ཟས་སྤྱོད་རྐྱེན་གྱིས་མཁྲིས་པ་འཕེལ་ནས་རྩར་རྒྱུག་པ་ཙམ་ཞིག་མ་
ཡིན་གྱི། ཕྱིའི་གཉན་རིམས་ནང་དུ་ཁྲག་སྲིན་ལ་འཕོས་པའི་དུགས་རླངས་ཀྱིས་མཁྲིས་པའི་གོ་འཕྲོག་ནས་རྩར་
རྒྱུགས་ཤིང་ནད་གདུག་པ་ཅན་དུ་འཕེལ་ཕྱིར་གཉན་རིམས་མཁྲིས་པ་རྩར་རྒྱུགས་ཞེས་བཤད་པ་ཡིན་ལ་ད་དུང་
མིང་གཞན་རྒྱུ་ནད་མིག་སེར་དང་། ནག་པོ་སུམ་བསྒྲིལ་སོགས་རྣམ་གྲངས་སུ་བཤད་པ་ལྟར། ནད་འདི་བབས་མ་
ཐག་ནས་མིག་སེར་པོར་འགྲོ་བ་དང་། གཉན་ཚད་རླུང་གསུམ་གཅིག་ཏུ་བསྒྲིལ་ནས་བབས་པས་སུམ་བསྒྲིལ་དུའང་
བཏགས་པ་ཡིན་ལ། འདིར་རྒྱུ་རྐྱེན་རྟགས་བཅོས་བཞིས་བཤད་པར་བྱའོ། །
གཅིག རྒྱུ་རྐྱེན། །
རྒྱུ་ནི་གོང་དུ་བཤད་པ་ལྟར་དང་། སློང་བའི་རྐྱེན་ནི་གཉན་རིམས་མཁྲིས་པའི་ཚད་པ་ལུས་ཀྱི་ཕྱི་རོལ་རྡུལ་གྱི་
སྒོར་ཞུགས་ཏེ། ནང་དུ་དོན་མཆིན་པ་དང་སྣོད་མཁྲིསཔའི་ཡུལ་དུ་བབས་ནས་རང་སར་མི་གནས་པར་རྩ་མིག་
ཀུན་ཏུ་རྒྱུག་ཅིང་། ཡར་མགོ་བོ་དང་ཀླད་པར་སོང་ནས་བད་ཀན་གྱི་ཡུལ་འཕྲོག་པ་དང་། མར་མཁལ་མའི་ཡུལ་
འཕྲོག་པ་དང༌། སྣོད་ཕོ་ལོང་རྒྱུ་མའི་ཡུལ་དུ་མཁྲིས་ཡུལ་འཕྲོག ཕྱི་ཤ་ལྤབས་ཀྱི་ཡུལ་དུ་ཤོར་ནས་སྟོབས་དང་ཁ་དོག་
འཕྲོག མཇུག་ཏུ་མཁྲིས་གནས་རླུང་གིས་སྤྱད་པས་རང་གནས་སྲོག་རྩར་འཆོར་བར་གྱུར་ཚེ་འཚོ་བའང་ཉུང་བར་
འགྱུར་རོ། །
223



གཉིས། ནད་རྟགས།
སྤྱིའི་རྟགས་ནི། ནད་ཀྱི་མངོན་ཚུལ་དང་པོར་གྲང་ཤུམ་བྱེད་ཅིང་། ཡི་ག་འགག་པ་དང་དྲི་ཆེན་དང་དྲི་ཆུའི་
རྒྱུ་བ་ཞན་པ་འབྱུང་ལ། རྩ་རྒྱུད་སྟོང་ལ་མྱུར་ཞིང་ཁོང་ན་འདར་ཤས་ཆེ་བ་དང༌། ཆུ་མདོག་དམར་སེར་ཉོག་ཅིང་
ཁོང་ནས་ལོག་པ་འབྱུང་། མགོ་དང་ཚིགས་གཞི་ན་ཞིང་ཟ་ཟི་འོང་བ་དང་། བར་དུ་ནད་རྒྱས་པའི་ཚེ་ན་དྲི་ཆུའི་
མདོག་མར་ནག་འདྲ་བ་འཆར་ཞིང་། མིག་སྤྲིན་དང་ལྕེ་འོག་མུར་གོང་རྣམས་ཀྱི་ཤ་མདངས་སེར་བ་དང༌། ཁ་ཁ་བྲོ་
ཞིང་ལུས་ཚ། གཉིད་ཆུང་ལ་དང་ག་འགགས་སེན་མོ་དང་། རྙིལ། ལྕེ་མཆུ་རྣམས་དཀར་སེར་འོང་། མགོ་བོ་གཟེར་
བ་དང་ལྕེ་མཆུ་འགས་ཤིང་སོ་དྲེག་ཆགས། མཆིན་མཁྲིས་ཡུལ་དུ་གཟེར་འདྲིལ་ཞིང་མནན་ན་མི་བཟོད། ནད་ཀྱི་དྲི་
དུགས་ཆེ་ལ། སྟོབས་དང་གཟི་མདངས་ངང་གིས་མཆོར། ནད་འདི་སྨིན་པའི་ལོང་མེད་པར་ཞག་བདུན་དང་
དགུའི་དུས་ན་འཆི་བ་མང་ཕྱིར་སྨིན་བྱེད་དུས་ལ་སྒྲུག་ནས་སྡོད་མི་རུང་། རྩ་སྤུན་པར་རྒྱུ་ཞིང་ཤེས་པ་ཡང་ལ་ལུས་
སྟོབས་ཤོར་བ། ཕྱིའི་དྲོད་ཆུང་བ། ལྤགས་མདོག་ཧ་ཅང་སེར་བ་སོགས་ཀྱི་རྟགས་བྱུང་ཚེ་དུས་ལས་འདས་པ་ཡིན་
པས་རང་གནས་སུ་སླེབས་པས་བཟློག་ཐབས་མེད། དེའི་ཕྱིར་ནད་འདི་མ་སྨིན་པའི་དུས་ཞག་གསུམ་པ་ནས་ངེས་
པར་གསོ་བའི་བྱ་ར་བསྒྲིམ་དགོས་པ་ཡིན་ནོ། །
གསུམ། བཅོས་ཐབས།
སྤྱི་བཅོས་དང་པོ་རྩ་ཡི་འབྲོས་འཕྲང་བསྡམ་པ་གལ་ཆེ་ཕྱིར། མན་རྒྱུད་མཁྲིས་སྣ་དྲུག་པའམ་བདུན་པ་གུ་
གུལ་གྱི་ཆུར་སྦྱངས་པ་བཏང་བ་དང༌
། སླེ་ཏྲེས་ཆིག་ཐང་ངམ་བཞི་ཐང་གང་རུང་དང་ལྟག་པ་སྤྲད་པ་བསྟུད་ནས་
ཐེངས་འགའ་བཏང་། སྡུད་སྒོ། མཚོགས་མ། ཚིགས་པ་དྲུག་པ་དང་། བཅུ་གསུམ། ནང་ལོང་འཕར་རྩ་རྣམས་མེ་
ཡིས་མནན། དེ་ནས་གཉེན་པོའི་སྨན་གྱིས་གཉན་གྱི་རི་བོ་བསྙིལ་བ་ནི། འཛིན་པ་དྲུག་པ་གུ་གུལ་ཆུ་ཡིས་འཕུལ་
ཞིང་། སྨན་ནད་ཐོན་པ་གསུམ་ཡར་བསྟུད་ནས་བཏང་བའམ་ཡང་ན་ག་བུར་དྲག་པོའི་སྦྱོར་བ་ཉེར་གསུམ་པ་
བསྔགས་སོ། །དེས་ཀྱང་མ་ཐུབ་ན་དྲག་པོ་བཅུ་གསུམ་པའི་བཤལ་གྱིས་སྦྱངས་པ་དང༌། འབྱོངས་པའི་རྟགས་མིག་
སྤྲིན་དཀར་པོར་འགྲོ་བ་དང་། འཁྲུ་མདོག་སེར་པོ་འབྱུང་བ་ལེགས་པས་དེ་རྗེས་ཚད་པའི་མེ་དབལ་བསད་པ་ལ་
སྤང་རྩི་བཅུ་གཉིས་སམ། གཙོ་བརྒྱད་དེ་བ་བསྣན་པ་གང་རིགས་བཏང་ནས། གི་ཝཾ་བཅུ་གཅིག་པ་དུས་བཞིར་
བཏང་བས་ཚད་ལྷག་གཞོམ་པར་བྱའོ། ། ཐོས་དང་སྤྱོད་ལམ་གཉན་ཚད་སྤྱི་བཞིན་ནོ། །བྱེ་བྲག་གི་བཅོས།
224



མགོར་བབས་གཟེར་ལ་ཕྱག་རྡོར་རིལ་བུ། ཕོར་བབས་བྲག་ཁྱུང་དང་། ག་བུར་ནག་པོའི་ཐལ་སྦྱོར། རྒྱུ་བབས་ལ་
འཛིན་པ་དགུ་པ་སོགས། བློ་དང་། སྲོག་རྩ། མཁལ་མ་སོགས་ལ་བབས་པ་རྣམས་ཀྱང་བཅོས་རྒྱས་པ་གཞུང་རྣམས་
སུ་ཡོད་པ་ལྟར་ལེགས་པར་བཅོས་པ་གཅེས་སོ། །ཐ་མ་རླུང་ལ་རྔན་པ་སྦྱིན་དང་། རི་ཐང་མཚམས་ཀྱི་བཅོས་
སོགས་སྤྱི་དང་འདྲ་ཞིང་། མི་མཐུན་པའི་ཟས་སྤྱོད་རྣམས་ཀྱང་ཆ་ཡིས་གློད་ནས་ནད་རྗེས་དག་པའི་ཐབས་ལ་
བརྩོན་པར་རིགས་སོ། །
ཀོང་སྤྲུལ་ཟིན་ཏིག་ལས། མཁྲིས་པ་རྩར་རྒྱུག་ནད་ལ་འབྲོས་འཕྲང་བསྔམ་ཞེས་ཐོག་མ་ནས་མེ་བཙས་
འབྲོས་འཕྲང་བསྡམ་དགོས་པའི་རིགས་ལ། མགོ་གཟེར་སྟོབས་ཆེ་ལ་ལྟག་ཁུང་ཁ་གསུམ་དང་། མཚོག་གསང་ཁ་
གསུམ་བསྲེག སྟོད་བརྒྱངས་དབུགས་ཐུང་། མིག་འབུར་ཚུགས་སུ་ལྟ་ན་སྲོག་རྩར་ཤོར་བ་ཡིན་པས་ཚིགས་པ་དང་
པོ་དང་དྲུག་པ་བདུན་པ་གསུམ། མདུན་གྱི་དཀར་ནག་མཚམས་རྣམས་བསྲེག
བཅུ་གསུམ་པ། གཉན་ནད་ཁ་མེད།
གཉན་ནད་ཁ་མེད་ཅེས་པ་ངོ་བོ་ནི་གཉན་ནད་དེ་དག་མཁལ་རྩ་དང་། སྲིད་རྩ། བསམ་སེའི་རྩ་སོགས་ལ་
བབས་པའི་ནད་ཅིག་ཡིན་ཏེ། དེ་ལ་ཡང་རྒྱུ་རྐྱེན་དང་། རྟགས། བཅོས་གསུམ་གྱི་སྒོ་ནས་བསྟན་པ་ཡིན་ནོ། །
གཅིག རྒྱུ་རྐྱེན།
རྒྱུ་ནི་གཉན་རིམས་སྤྱི་དང་འདྲ་ལ། ཁྱད་པར་གྱི་རྒྱུ་ནི་བདུད་རྩི་བུམ་པའི་དགོངས་པ་ལྟར་ན༑ ལུས་ལ་
གནས་པའི་གཉན་བྱེད་ཀྱི་རྩ་རླུང་རྩ་གསེར་གྱི་སྦུ་གུ་ཅན་ཞེས་བྱ་བ་སྲོག་པ་རྩ་ནས་བསམ་སེར་འབྲེལ་བར་རྒྱུ་བ་
གཅིག་དང་། སྲིད་རྩ་དཀར་པོ་ཞེས་བསམ་སེ་ནས་བརྒྱུད་དེ་ཕོ་མོའི་གསང་བར་འབྲེལ་བས་བདེ་བ་སྐྱེད་པར་བྱེད་
པ་གཅིག ཁྲག་རྩ་སྲིན་བུ་མེ་རུ་རྩེ་ཁུག་ཅེས་བྱ་བ་བསམ་སེ་ནས་བརྒྱུད་མཁྲིས་པའི་རྩ་དང་འབྲེལ་བ་གཅིག་བཅས་
གསུམ་ཡོད་ལ། མི་གཙང་བའི་རྐྱེན་དང་སྤྱོད་ལམ་སོགས་ཀྱིས་འདུ་བ་འཁྲུགས་པས་ལུས་ཀྱི་ལྷན་སྐྱེས་སྲིན་བུ་སློང་
ཞིང་། མཁལ་མའི་རྩ་དང་སྲིད་རྩ་སོགས་ལ་ཞུགས་པར་བྱེད་དོ། །
225



གཉིས། ནད་རྟགས། །
མཁལ་ཁུང་དང་ཆུ་སོ་སོགས་གང་དུ་ཞུགས་པའི་རྩའི་ཐད་ཀྱི་ཕྱི་ལ་སྐྲངས་པ་འབྱུང་། ལ་ལ་ནི་དོན་ལ་རྒྱུག་
པར་བྱེད་ཅིང་། མཁལ་མའི་འབྲས་དང་རྩ་གཉན་སོགས་སྐྱེད། མཁལ་མའི་རྩར་ཞུགས་ན་མཁལ་རྩེ་གཟེར་ཞིང་
མཁལ་ཁུང་དུ་ཕུར་པ་བཙུགས་པ་ལྟར་ན་བ་དང་། དྲི་ཆུ་སྲི་ལ་རྐེད་པ་ཆད་སྙམ་བྱེད། ཆུ་ལམ་རྩ་རུ་རྒྱུ་བས་ཆུ་སོ་ན་
བ་དང་། མཁལ་མ་དང་། འབྲས་བུ་སྐྱངས་ཤིང་དྲི་ཆུ་སྡོམ། ཡང་ན་ཁྲག་དང་ཆུ་སེར་འཛག་པ་དང་། མགོ་བོ་ན་ཞིང་
ལུས་འདར་བ། ཁྲོ་སྙིང་འདོད་པ་སོགས་འབྱུང་ལ་སྨན་པ་ཕལ་ཆེར་གྱིས་རླུང་གི་ནད་དུ་ངོས་འཛིན་ཅིང་དྲོ་བཅོས་
བྱེད། ལ་ལས་མཁལ་ཚད་ཡིན་པར་དོགས་ནས་བསིལ་གཏར་སོགས་ཚ་བའི་བཅོས་བྱེད་ལ། བཅོས་དེ་དག་གིས་
ཕན་པར་ནད་ཀྱིས་སྲོག་འཕྲོག་པར་བྱེད་དོ། །མདོར་ན་ནད་འདི་ནི་ཚ་གྲང་ངོས་བཟུང་མི་ཐུབ་སྟེ་གཉན་ནད་
རང་བྱུང་ཁོང་ནས་བྱུང་བའི་ཁོང་ལྷོག་ཡིན་ནོ། ། །
གསུམ། བཅོས་ཐབས།
འདི་ལ་སྒོས་ཀྱི་བཅོས་ཐབས་མེད་ན་ནད་འདི་གསོ་མི་ཐུབ་པས་སྨན་ལ་དང་པོ་གུ་གུལ་ནག་པོ། ཤུ་དག་
ནག་པོ། གླ་རྩི་གསུམ་གྱི་ཐང་ངམ་ཡང་ན་དེའི་སྟེང་དུ་ཕུར་ནག་དྲུག་ཆ་སྦྱར་བའི་བཞི་ཐང་ལན་གསུམ་བཏང་། དེ་
ནས་གསོད་པར་བྱེད་པའི་སྨན་ཨ་རུ་དགུ་སྦྱོར་ལུས་ཟུངས་དང་ནད་སྟོབས་ཆེ་ཆུང་དང་སྦྱར་ལ་བཏང་རྗེས་གོས་
ཀྱིས་དྲིལ་ལ་ཙོག་པུར་འདུག སྨན་སྐྱུག་གྲབས་བྱེད་ན་གདོང་ལ་ཆུ་ལྕག་བྱ། དེ་ལྟར་ཞི་བྱེད་ཀྱིས་མ་ཞི་ན་གནམ་
ལྕགས་ཟིལ་པའི་བཤལ་གྱིས་སྦྱངས། ལོག་གནོན་དང་། རྗེས་གཅོད། ཟས་དང་སྤྱོད་ལམ་གྱི་སྤང་བླང་སོགས་གཉན་
ཚད་སྤྱི་དང་མཐུན་པར་བཅོས་དགོས་པ་ཤེས་པར་བྱའོ། །
སྡེ་སྲིད་ལྷན་ཐབས་ལས། གཉན་ནད་ཁ་མེད་ཅེས་བྱ་གདུག་པའི་ནད། །རྒྱུ་རྐྱེན་ངོ་བོ་གཉན་སྤྱི་མཐུན་པ་
ལ། །ལུས་ལ་གནས་པའི་གཉན་རྩ་རྣམ་གསུམ་ཡོད། །དེ་ཡང་རླུང་རྩ་སྲིད་རྩ་ཁྲག་རྩ་གསུམ། །རླུང་རྩ་གསེར་གྱི་
སྦུ་གུ་ཅན་ཞེས་བྱ། །སྲོག་པ་རྩ་ནས་བསམ་སེར་འབྲེལ་བར་རྒྱུ། །སྲིད་རྩ་དཀར་པོ་བསམ་སེ་ནས་བརྒྱུད་དེ། །
ཕོ་མོའི་གསང་བར་འབྲེལ་བས་བདེ་བ་སྐྱེད། །ཁྲག་རྩ་སྲིན་བུ་མེ་རུ་རྩེ་ཁུག་བྱ། །བསམ་སེ་ནས་བརྒྱུད་མཁྲིས་
པའི་རྩ་དང་འབྲེལ། །འདི་དག་དཔལ་ལྡན་རྒྱུད་ན་གསལ་མེད་ཀྱང་། །སྔ་འགྱུར་བདུད་རྩི་བུམ་པའི་དགོངས་
པར་སྣང་། །གདོན་དང་མི་གཙང་སྤྱོད་ལམ་ལ་སོགས་ཀྱིས། །འཁྲུགས་པས་ལུས་ཀྱི་ལྷན་སྐྱེས་སྲིན་བུ་སློང༌། །
226



མཁལ་མའི་རྩ་དང་སྲིད་རྩ་སོགས་ཞུགས་ན། །གང་ཞུགས་རྩ་ཐད་ཕྱི་ལ་སྐྲངས་འབུར་བྱེད། །མཁལ་རྩར་ཞུགས་
ན་མཁར་རྩེ་གཟེར་བ་ལ། །མཁལ་མའི་ཁུད་ལ་ཕུར་པ་བཅུག་པ་འདྲ། །ཆུ་ཁ་སྲི་ལ་རྐེད་པ་ཆད་སྙམ་བྱེད། །ཆུ་
འམ་རྩ་རུ་རྒྱུ་བས་ཚུ་སོ་ན། །འབྲས་བུ་སྐྲངས་ཤིང་ཡང་ན་རྩ་ཆུ་བསྡམ། །ཡང་ན་ཁྲག་དང་ཆུ་སེར་འཛག་པ་
ལ། །མགོ་ན་ལུས་འདར་ཀུན་ལ་ཁྲོ་སྙིང་འདོད། །སྨན་པ་ཕལ་ཆེར་རླུང་འཛིན་དྲོ་བཅོས་བསྟེན། །ཁ་ཅིག་
མཁལ་མའི་ཚ་བར་དོགས་པ་ཡི། །བསིལ་གཏར་ལ་སོགས་ཚ་བའི་བཅོས་བྱེད་ཀྱང་། །གང་བྱས་ཞག་གསུམ་ཚུན་
ལ་སྲོག་ལ་རྒོལ། །འདི་ནི་ཚ་གྲང་ངོས་བཟུང་མི་ཐུབ་སྟེ། །གཉན་ནད་རང་བྱུང་ཁོང་ནས་འབྱུང་བ་ཡིན། །
བཅོས་ཐབས་སྒེར་བཅོས་མེད་པར་འཚོ་མི་སྲིད། །དེ་ལ་སྨན་དཔྱད་ཟས་སྤྱོད་བཞི་ཡིས་བསྟན། །དང་པོ་ལྟེ་བ་རྒྱུ་
ཞབས་རྩ་སྣ་སོགས། །གཉན་པ་ཀུན་ལ་ཁང་རྙིང་དུད་པ་དང་། །གླ་རྩི་ཁྱི་ཕག་བྲུན་གྱི་ཐིག་ལེ་བྱ། །གུར་ནག་ཤུ་
དག་གླ་རྩིའི་བསྐོལ་ཐང་བཏང་། །སྤྱི་སྨན་སུམ་ཆ་དཔའ་བོ་དེའི་བཞི་ཆ། །རྒྱ་ཡི་རིལ་བུ་ནག་རིང་(རྒྱ་ཚུའམ་
སྣག་ཚ་)དེ་དང་མཉམ། །གླུ་གུལ་ཤུ་དག་གཉན་དུག་སྤྲུ་ནག་རྩ། །ཞིབ་བཏགས་ལོ་བརྒྱད་དྲི་ཆུས་རིལ་བུར་
བསྒྲིལ། །ཐུན་གྲངས་མགྱོགས་མྱུར་ནད་སྟོབས་དཔག་ལ་བཏང་། །གོས་ཀྱིས་དྲིལ་ལ་ཙོག་པུར་བཞག་བྱས་ལ། །
སྨན་དེ་སྐྱུག་ན་གདོང་ལ་ཆུ་གྲང་བརྡེག །མ་ཐུབ་གནམ་ལྕགས་ཟིལ་པའི་བཤལ་གྱིས་སྦྱང་། །(གཅེས་བསྡུས་ཕན་
བདེའི་སྙིང་པོ་ལས་གསལ) ལོག་གནོན་རྗེས་གཅོད་ཟས་སྤྱོད་ལ་སོགས་པ། །གཉན་ཚད་སྤྱི་རུ་བཤད་བཞིན་ཤེས་
པར་བྱ། །ཞེས་གསུངས་པ་བཞིན་ཤེས་པར་བྱའོ། །
བཅུ་བཞི། གཉན་ནད་འཁྱམས་པོ།
གཉན་ནད་འཁྱམས་པོ་ཞེས་བྱ་བ་ནི། ནད་རྟགས་མངོན་ཚུལ་ལ་བལྟོས་ནས་བཏགས་པ་ཞིག་སྟེ། སྐེ་
མཇིང་ལྐོག་མ་སོགས་ལ་སྒོ་ང་འདྲ་བསྐྱངས་ཤིང་། གནས་གཞན་ངེས་མེད་དུའང་འཕོ་ཞིང་འཁྱུག་པས་འཁྱམས་པོ་
ཞེས་གྲགས་པར་གསུངས། ནད་འདི་གཉན་ཚད་སྤྱི་དང་འདྲ་བ་ལ་རྟགས་དང་བཅོས་ཐབས་གཉིས་སུ་བཤད་པ་
ཡིན་ནོ། །
གཅིག ནད་རྟགས།
སྐེ་དང་ལྐོག་མ་མཇིང་པའི་ལྡེབས་ལ་སོགས་པ་གང་ཞིག་ཏུ་སྐྲངས་འབུར་སྒོ་ང་འདྲ་འབྱུང་བ་དང་། རྐྱེན་
227



དང་ཕྲད་ན་ཟུག་གཟེར་ཆེ་ཞིང་སྲོག་ལའང་རྒོལ་བ་འབྱུང༌
། རྐྱེན་དང་མ་ཕྲད་ན་ཟུག་གཟེར་ཆེར་མེད་ལ་ཟླ་བ་
འགོར་ནས་འབྲས་སུ་འགྱུར་བ་ཡོད་དོ། །འདི་ལ་སྨན་པས་རྩ་ཕྲེང་ཁྲག་ཕྲེང་དང་། སེ་ར་རུས་སོགས་མིང་འདོགས་
བྱེད་ལུགས་དུ་མ་ཡོད་པས་སོ། །
གཉིས། བཅོས་ཐབས།
ཁྱུང་ལྔའི་སྟེང་དུ་གུ་གུལ་བསྣན་པ་ཆེར་རྗེའི་ཁྱུང་དྲུག་དང་། ཕྱུག་སྨན་ཟབ་ལག་གསུམ་སྦྱོར་བ་ཞོའི་ནང་དུ་
སྐྱོ་མ་ཙམ་བསྐོལ་བར་ལུམས་སུ་གཞུག་པ་དང་། ནད་རླངས་ཕྱིར་ཐོན་ཞིང་། གནས་གཞན་དུ་འཕོ་ལ་འབར་
འབུར་བྱུང་ན་འཚོ་བ་ཡིན། དེས་ཀྱང་ཞི་བར་མ་གྱུར་ན་དྲག་པོ་བཅུ་གསུམ་བཤལ་གྱིས་སྦྱངས་པ་དང་། ཟས་དང་།
སྤྱོད་ལམ། ཕྱི་རྗེས་བཅད་པ་སོགས་གཉན་ཚད་སྤྱི་དང་མཐུན་པར་བྱ་བ་ཡིན་ནོ། །
མན་ངག་རིན་ཆེན་འབྱུང་གནས་ལས་ཀྱང་། གཉན་ནད་འཁྱམ་པོ་ཉག་གཅིག་ཅེས་བྱ་བ། །ངོ་བོ་གཉན་
ཚད་སྤྱི་དང་འདྲ་བ་ལ། །རྟགས་བཅོས་གཉིས་ལས་དང་པོ་དེ་རྟགས་ནི། །སྐྱེ་དང་ལྐོག་མ་མཇིང་པའི་ལྡེབས་
སོགས་ལ། །སྒོ་ང་འདྲ་བའི་སྐྲངས་འབྱུང་རྐྱེན་ཕྲད་ན། །ཟུག་གཟེར་ཚེ་ལ་སྲོག་ལ་རྒོལ་བ་འབྱུང་། །མ་ཕྲད་ཟླ་བ་
འགོར་ནས་འབྲས་སུ་འགྱུར། །འདི་ལ་སྨན་ནི་བྱ་ཁྱུང་ལྔ་པའི་སྟེང་། །གུ་གུལ་བསྣན་པའི་ཁྱུང་དྲུག་འདི་རང་
གཅེས། །བྱུག་སྨན་ཆུ་རྩེ་ཐར་ནུ་སྨན་ཆེན་རྣམས། །བ་འོར་སྐྱོ་མ་ཙམ་བསྐོལ་ལུམས་སུ་ཞུགས། །ནད་རླངས་
ཕྱིར་ཐོན་འབར་འབུར་བྱུང་ན་འཚོ། །བྱུག་སྨན་ཆེན་མོ་ནི། ཡང་ན་སྨན་ཆེན་ཆུ་རྩ་རེ་ལྕག་ནག །ཤུ་དག་སྤོས་
དཀར་རམ་དང་ཕུག་རོན་བྲུན། །མུ་ཟི་ཡུང་བ་དུད་པ་རལ་བ་ཅན། །སྤྱང་བྲུན་དང་ནི་གུ་གུལ་སྦྱར་ལ་བྱུག །འདི་
ཡི་ཕན་ཡོན་འབྲས་དང་རྨེན་བུ་དང༌། །ཡ་སྲིན་ལྷོག་པ་འཁྱམ་པོ་འབར་འབུར་སོགས། །གཉན་ལྡན་སྐྲངས་
འབུར་ཀུན་ལ་མཆོག་ཏུ་བསྔགས། །མ་ཐུབ་དྲག་པོ་བཅུ་གསུམ་བཤལ་གྱིས་སྦྱངས། །( དྲག་པོ་བཅུ་གསུམ་ཞེས་
བྱ་བ། །སྦྱངས་རྟོགས་གོང་མ་ཞེས་ཀྱང་བྱ། །ནད་བརྒྱ་སྨན་གཅིག་ཚུལ་བཞན་བྲི། །ཐར་ནུ་དུར་བྱིད་ཚུ་རྩ་
གསུམ། །ཤུ་དག་གྲི་ཤ་ཤོག་ཤིང་གསུམ། །གི་ཝཾགུར་གུམ་ཅུ་གང་གསུམ། །གླ་བ་གུ་གུལ་སྨན་ཆེན་གསུམ། །
སྨན་རྒྱལ་གསེར་མདོག་ཀུན་ཏུ་རྒྱུག །གསེར་མདོག་སྨན་ཆེན་བདུན་གྱི་ཚད། །གཞན་རྣམས་ཐུར་འགོ་རེ་རེ་ཆོག
།རིལ་བུ་སྲན་ཆུང་ཚད་དུ་དྲིལ། །བདུན་དགུ་ལ་སོགས་རིག་པས་དཔྱད། ) ཅེས་གསུངས་པ་དེའོ། །
228



བཅོ་ལྔ་པ། གཉན་འབར་འབུར།
གཉན་རིམས་འབར་འབུམ་ཞེས་གྲགས་པ་འདི་ནི་ལུས་ཀྱི་གནས་མ་ངེས་པར་སྐྲངས་པོ་འབུར་དུ་བྱུང་བའི་
ནད་ཅིག་ཡིན་ལ་ངོ་བོ་གཉན་རིམས་སྤྱི་དང་འདྲ་ཞིང་། རྟགས་དང་བཅོས་ཐབས་གཉིས་སུ་བཤད་པ་ཡིན་ནོ། །
གཅིག ནད་རྟགས།
ལུས་ཀྱི་སྟོད་སྨད་ཀྱི་གནས་ངེས་མེད་དུ་འབུར་རྡོག་དོན་ནས་སྐྲངས་པོ་འབར་འབུར་ཆགས་པ་དང་། དུས་
སྐབས་ཐོག་མར་ཟུག་གཟེར་ཆེ་ཞིང་། རེས་འགའ་གྲང་ཤུམ་བྱེད་ཅིང་ཚ་བ་སྐྱེད། རྩ་དང་ཆུ་ལ་ཚ་རྟགས་སྟོན། །
གཉིས། བཅོས་ཐབས།
བོང་ནག་བཅོ་ལྔས་བྱུག་པ་བྱ་བ་དང་། ཁོང་དུ་གོང་སྨན་པའི་དངུལ་ཁྱུང་བཅུ་བདུན་གཏོང་། ཡང་ན་རྣག་
ཏུ་བཀུག་ནས་སྨིན་པར་བྱས་ཤིང་། རྣག་བརྡོལ་ནས་ཕྱིར་དབྱུང་བར་རྨ་ནང་དུ་དངུལ་ཁྱུང་གི་ཕྱེ་མ་བཏབ་པས་
འཚོ་སླ། ཡང་ན་དྲག་པོ་བཅུ་གསུམ་གྱི་བཤལ་གྱིས་སྦྱངས་པའམ་གཤགས་བཅོས་ཀྱིས་རྩད་ནས་དབྱུང་བའི་ཐབས་
ཀྱི་གསོ་བ་སྦྱོར་རོ། །
ཟས་དང་སྤྱོད་ལམ་རྗེས་གཅོད་གཉན་ནད་སྤྱི་བཞིན་བྱ་བ་དང་། མཇུག་ཏུ་ནད་གཞན་དུ་འཁྱོགས་ན་དེ་
དང་དེའི་གཉེན་པོས་བཅོས་པ་གཅེས་སོ། །
མན་ངག་རིན་ཆེན་འབྱུང་གནས་ལས་ཀྱང་། གཉན་རིམས་འབར་འབུར་ཞེས་སུ་གྲགས་པ་ནི། །ངོ་བོ་
གཉན་རིམས་སྤྱི་དང་འདྲ་བ་ལ། །རྟགས་ནི་ལུས་ཀྱི་སྟོད་སྨན་ངེས་མེད་དུ། །སྐྲངས་པ་འབར་འབུར་འོང་ཞིང་
ཟུག་གཟེར་ཆེ། །རེ་འགའ་གྲང་ཤུམ་བྱེད་ཅིང་རྩ་ཆུ་ཚ། །སྨན་གྱིས་བཅོས་པ་བྱ་ཁྱུང་ལྔ་པའི་སྟེང་། །དངུལ་ཆུ་མུ་
ཟི་གུ་གུལ་བཟང་པོ་དྲུག །ཆུ་སེར་སྨན་གསུམ་རྣམས་ནི་ལོ་བརྒྱད་ཀྱི། །ཆུ་ཡིས་ཕུལ་ཏེ་བཏང་ན་ཕན་པར་ངེས།
(བྱུག་པ་བོང་ནག་བཅོ་ལྔ་སྟེ)བྱུག་སྨན་བོང་ང་( ནག་པོ་སྲང་གང་）སྤྱང་ཚེར་རི་ཤོའི་རྩེ། །མཁན་པ་( ཞོ་ལྔ་
རེ་)སྤུ་ནག་ཅོང་ཞི་( ཞོ་བརྒྱད་རེ་）གླ་རྩི་( ཞོ་དོ་》དང་། ར་དུག་( གམ་ག་དུར་སྲང་གང་)སྟག་ཤ་( སྲང་གང་)
སྟར་བུ་( ཞོ་བརྒྱད་》བྲག་གི་ཞུན། །ལྕམ་པ་ཀླད་པ་(ར་ཀླད་）རྟ་བསེབ་སྔོན་པོའི་སྤངས་( ཞོ་ལྔ་རེ་》སིནྡྷ་ར་
229



( ཞོ་བརྒྱད་》རྣམས་ཞིབ་བཏགས་ཨེ་ཌོ་( འམ་ཨེ་ཀྲོ་ཏ་སྟེ་དྲི་ཆུ་)ཡིས། །རྟ་བྱས་བྱུག་ན་སྐྲངས་པ་ཞི་བར་འགྱུར།
བྱ་བྲུན་དྲུག་པ། གལ་ཏེ་མ་ཞི་ཕུག་རོན་གོང་མོ་དང་། །ཝ་དང་སྤྱང་ཀི་རི་བོང་བྱི་བ་ཡི། །ཐུན་རྣམས་སྦྱར་བའི་བྱ་
བྲུན་དྲུག་པ་ཡིས། །རྣག་ཏུ་འགུག་ས་ལ་བརྡོལ་ན་མྱུར་དུ་འཚོ། །ཞེས་སོ། །
བཅུ་དྲུག་པ། གཉན་ནད་རྣ་རྩ་ཕུས་འདེབས།
རྣ་རྩ་ཕུས་འདེབས་ཞེས་པ་ངོ་བོ་ནི་གཉན་ནད་དེ་རྣ་བའི་རྩར་ཞུགས་པའི་ནད་ལ་ཟེར་ཞིང་། དེའི་རྒྱུ་རྐྱེན་
གཉན་རིམས་སྤྱི་དང་འདྲ་བས་འདིར་ནད་རྟགས་དང་། བཅོས་ཐབས་གཉིས་ཀྱིས་བསྟན་ནོ། །
གཅིག ནད་རྟགས།
རྣ་ཁུང་འཁྱུག་ཅིང་གཟེར་ལ། ཟ་འགྲམ་དང་རྣ་བཤལ་གྱི་རྩེར་རྐྱལ་པ་ཕུས་བཏབ་པ་བཞིན་སྐྲངས་ཤིང་ཟ་
ཡུ་འཐམ་པ། དབུགས་དང་སྐད་ཚེར་འདོན་ན་གནོད་པ། རྩ་གྲིམས་ཤིང་ཆུ་དམར་བ་དང་། ལུས་དྲོད་ཆེ་ལ་བ་སྤུ་
བརྩེ་ཞིང་ལུས་འདར་ཡང་བྱེད་པ་སོགས་སྟོབས་ཆུང་ཡིན་ན་ཞག་འགའ་འདས་རྗེས་རང་བཞིན་དུ་ཞི་ཞིང་། སྟོབས་
ཆེ་ན་རྣ་བ་འོན་པའམ་སྐྲངས་པའམ་སྐྲངས་པོ་ཁོང་དུ་ཤོར་ནས་འཚོ་དཀའོ། །
གཉིས། བཅོས་ཐབས།
ཁོང་དུ་ཁྱུང་ལྔ་སྟེར་བཏགས་བཅས་བཏང་ལ་ཆུ་རྩ། བྲག་ཞུན། ཀྱི་ལྕེ། ཧོང་ལེན། སྟག་ཤ་རྣམས་ལོ་བརྒྱད་
དྲི་ཆུར་སྦྱར་བ་ཕྱི་ནས་བྱུག བཙན་དུག་ཞིབ་བཏགས་ཆུ་གཙང་དང་སྦྱར་བ་རྣ་བར་བླུགས། དེས་ཀྱང་མ་ཞི་ན་ཁྱུང་
ལྔ་གཤོག་བརྐྱངས་སྦྱོར་བས་སྦྱང་། ཡང་ན་ཁྱུང་དགུའི་སྦྱོར་བ་ཡང་ནད་འདིའི་ཐོག་མཐའ་ཀུན་ཏུ་བསྔགས། ཟས་
སྤྱོད་ཀྱི་སྤང་བླང་སོགས་གཉན་ཚད་སྤྱི་དང་མཐུན་པར་བཅོས་དགོས་སོ། །
མན་ངག་རིན་འབྱུང་ལས། རྣ་རྩར་ཕུས་འདེབས་རྣ་སྦུག་འཁྱུག་ཅིང་གཟེར། །རྩ་གྲིམས་ཆུ་དམར་དྲོད་ཆེ་
ཟ་འགྲམ་སྐྲངས། །སྟོབས་ཆུང་ཞག་འགའ་འདས་རྗེས་རང་ཞིར་འགྲོ། །སྟོབས་ཆེན་རྣ་བ་འོན་ནམ་ཡང་ན་
ནི། །པར་པ་ཏ་ཞེས་བྱ་བར་འགྱུར་བའམ། །གློ་བུར་རྐྱངས་པ་ཁོང་ཤོར་ཤི་བའང་ཐོས། །འདི་ལ་ཁྱུང་ལྔའི་སྟེང་
དུ་གུ་གུལ་དང་། །སྟག་ཤ་དངུལ་ཆུ་མུ་ཟི་བསྣན་པ་བཏང་། །ཡང་ན་རང་བྱུང་གཉིས་( དྲི་ཆེན་དྲི་ཆུ་）དང་བོང་
230



ང་ནག །གུ་གུལ་སྟག་ཤ་ཤུ་དག་སྦྱར་བ་བྱུག །མ་ཕན་བྱ་ཁྱུང་ལྔ་པ་ཚད་ལྡན་སྟེང་། །བྱང་ཁྲ་ཐར་ནུ་རེ་ལྕག་བསྣན་
པས་སྦྱོང་། །ཞེས་སོ། །
བཅུ་བདུན་པ། གཉན་རིམས་འབྲས་བུའི་ནད།
གཉན་རིམས་འབྲས་ནད་ཅེས་པ་ནི་གཉན་རིམས་དེ་འབབ་སའི་དབང་གིས་ཤ་རུས་རྩ་སོགས་ཀྱི་གནས་སུ་
བབས་ན་འབྲས་ཞེས་བྱ་སྟེ། གནས་དེ་དག་ཏུ་བམ་པོར་སྐྲངས་ཤིང་དབྱིབས་འབྲས་བུའི་རྡོག་པོ་འདྲ་བ་འབྱུང་
བས་ན་དེ་སྐད་ཅེས་མིང་ཆགས་པ་ཡིན་ལ་འདིར་རྒྱུ་རྐྱེན་དང་། དབྱེ་བ། རྟགས། བཅོས་ཐབས་བཅས་བཞིའི་སྒོ་
ནས་བཤད་པར་བྱའོ། །
གཅིག རྒྱུ་རྐྱེན།
རྒྱུ་རྐྱེན་ནི་གཉན་རིམས་སྤྱི་དང་འདྲ་བ་ལ། ཁྱད་པར་དྲག་ཤུལ་རྐྱེན་གྱིས་ལུས་ཟུངས་འགྲམས་པའམ་
འཁྲུགས་པ་བྱུང་བས་ངན་ཁྲག་རྒྱས་པ་དང་། ངན་ཁྲག་དང་། ཆུ་སེར། རྐུན་བུ་སོགས་རླུང་གིས་གཅིག་ཏུ་བསྒྲིལ་བ་
དེ་ལུས་གནས་ལྷན་སྐྱེས་ཀྱི་སྲིན་བུ་མཁྲིས་པ་དང་བསྡོངས་པས་ལུས་ཀྱི་ཆ་ཤས་ཤ་དང་རུས་པ། རྩ་ལ་སོགས་པར་
ཞེན་པས་འབྲས་ནད་འབྱུང་བ་ཡིན་ནོ། །
གཉིས། དབྱེ་བ། །
ཕྱི་འབྲས་དང་ནང་འབྲས་གཉིས་ཡོད་ལ། ཕྱི་འབྲས་ལའང་ཤ་འབྲས། རུས་འབྲས། རྩ་འབྲས་དང་གསུམ་
དུ་དབྱེ་ཡོད།
གསུམ། ནད་རྟགས།
ཕྱི་འབྲས་ཀྱི་རྟགས་ནི་རྩ་རྒྱུད་ཕྲ་ལ་འདར་བ་དང་སྐྲངས་པ་མནན་ན་སྲ་བའོ། །ཤ་འབྲས་ནི་ཉུང་གཤེར་
འཁྱགས་པ་དང་འདྲ། རུས་འབྲས་ནི་རུས་པའི་མདོག་འགྱུར་ཞིང་རྩི་ཉམས་ལ་ཟོས་པ་དང་། ཡང་ན་རུས་པའི་སྟེང་
དུ་ལྕགས་ཀྱི་ག་ཟེར་བ་བཏབ་པ་དང་འདྲ་བའོ། །རྩ་འབྲས་ནི་རྩ་རྒྱུད་སྐྲངས་ཤིང་སྦྲུལ་ནག་ཁྲོས་པ་དང་འདྲ་
231



བའོ། །ཡང་ན་རྫས་ཀྱིས་བརྟག་པ་ནི་གུ་གུལ་དང་། ལྡོང་རོས། བ་བླ། མུ་ཟི། མཚལ་རྣམས་མཉམ་སྦྱོར་བྱས་པ་ལོ་
བརྒྱད་དྲི་ཆུ་དང་སྦྱར་བ་བྱུག་པས་འབྲས་ཡིན་ན་འབྱར་ལ་ཤུལ་དུ་ཤ་རོ་བྱུང་ན་འབྲས་ཡིན་པར་འཁྲུལ་པ་མེད། དེ་
ལས་ལྡོག་ན་མིན་ནོ། ། །
ཁོང་འབྲས་ནི་སྐྲན་ལྟར་ལག་པས་མནན་ན་སྲ་བའམ་ཡང་ན་མི་མངོན་ཡང་ཟས་ལ་སྲེད་པ་ཆེ་ཞིང་། འབྲས་
དེ་ཡུན་ལོན་ནས་སྨིན་པའི་ཚེ་ན་གྱེན་ཐུར་གཉིས་ཀར་རྣག་རྡོལ་བར་འགྱུར་རོ། །
བཞི། བཅོས་ཐབས།
སྤྱི་ལ། སྨན་ནི་བྱ་ཁྱུང་ལྔ་པའི་སྟེང་དངུལ་ཆུ། སྟག་ཤ། གུ་གུལ། སེང་ལྡེང་སྦྱར་བ་སིངས་པོས་འཕུལ་ལ་
བཏང་། ཕྱི་ནས་ཀླད་རུལ་དང་། ཚྭ། སྟག་ཤ། འཛིན་པ་སྦྱར་བ་བྱུག འབམ་པོ་བྱ་བྲ་སྦྱངས་མའི་ལུམས་ཀྱིས་རྣག་
ཏུ་འགུགས། རྙིང་ཞིང་རྒྱས་ནས་སྣུམ་འཆོས་དང་དུགས་བྱ། ཁོང་སྨན་བྱ་ཁྱུང་ལྔ་པའི་སྟེང་དངུལ་ཆུ། ཀླུ་བདུད་རྡོ་
རྗེ། བྲག་སྤོས། ཕུར་ནག་ཁནྡ་བསྣན་པ་བསྟེན། ཡང་ན་ཁྱུང་ཆེན་ཉེར་ལྔ། ཀླུ་བདུད་བཅོ་བརྒྱད། དངུལ་ཆུ་བཅོ་
བརྒྱད་སོགས་གང་བཏང་ཡང་ཆོག
བྱེ་བྲག ཤ་ཡི་འབྲས་ལ་ད་བྱི་མོང་ཤུན་པ། སྲུབ་ཀ ཐར་ནུ། སྲུང་རྒོད་བཞི་སྦྱར་ལ་བྱུག རུས་འབྲས་ལ་དངུལ་
ཟངས་ཐལ་བ། སེ་འབྲས། རྒྱ་ཚྭ། དྭ་བ། ཕག་ཚིལ། བི་ཥ་རྣམས་སྦྱར་བ་བྱུག རྩ་འབྲས་ལ་རྒྱ་ཚྭ། རྒུ་དྲུས། ལྡོང་
རོས། སྦྲང་རྒོད། བི་ཥ་སྦྱར་ལ་བྱུག ཞི་དཀའ་ན་ཀུན་ལ་སྒ་དང་། པི་པི་ལིང་། ཕོ་རིས། གོ་སྙོད། གཡེར་མ། ལྕམ་
འབྲུ། ལན་ཚྭ། བི་ཥ། གླུམ་ཀླད་སྦྱར་བ་ཞག་འགའ་བཅིངས། དེ་རྗེས་རྨ་ཡོད་ན་རྒྱ་ཚྭ། དོམ་མཁྲིས། པི་པི་ལིང་། ཕོ་
བ་རིས། དྭ་བ། རྒུ་དྲུས། ཐར་ནུ། དབྱི་མོང་མྱུ་གུ། རྡོ་ཐལ། རེ་ལྕག ལྕེ་ཚྭ། བུལ་ཏོགསྒྲུང་རྒོད་སྦྱར་བའི་བཅུ་བཞིའི་
རེངས་བུ་མ་ཆོད་བར་དུ་རྨ་ནང་བརྫང་། ཆོད་ནས་རྒུ་དྲུས། བ་བློ། ཡུང་བ། ལྡོང་རོས། དོམ་མཁྲིས། ཀ་ར་ཀོ་ཙན་
ཐང་ཆུ་བྱུག་པས་ཤའུ་མྱུར་དུ་སྐྱེ་བར་བྱེད། ཁོང་འབྲས་ནི་ཡུན་ལོན་ནས་སྨིན་དུ་མི་གཞུག་པར་གསར་དུས་སུ་
བཅོས་དགོས་ལ་དེ་ཡང་དང་པོ་ཁ་ཟས་སྨྱུང་བར་བྱ། བོང་ང་། བྱི་ཏང་། དུག་ཉུང་། སྒྲོན་ཤིང་། ཕོ་བ་རིས་བསྐོལ་
བའི་ཁུ་བ་བླུད། ཁོང་སྨན་སྤྱི་བཅོས་སྐབས་ལྟར་བསྟེན། དེ་ལྟར་ཞི་བྱེད་ཀྱིས་མ་ཞི་ན་ཁྱུང་ལྔའི་སྟེང་བྱང་ཁྲ། རྒྱ་ཚྭ།
མཚལ་དཀར། སྡིག་སྲིན། ཚ་ལ། ཆུ་སེར་སྨན་གསུམ་བསྣན་པའི་རྒྱུན་བཤལ་ལམ་དྲག་པོ་གནམ་ལྕགས་ཟིལ་པའི་
བཤལ་གྱིས་སྦྱང་། ཟས་དང་སྤྱོད་ལམ་གཉན་ཚད་སྤྱི་དང་མཐུན་པར་བཅོས། ནད་གཞི་ཅུང་ཟད་ཡང་བའི་རིགས་
ལ་ཤ་གསར་ལ་སོགས་པ་བསྟེན་པ་རྩ་ཆུའི་བབས་དང་བསྟུན་ཏེ་རིག་པས་དཔྱད་པར་བྱ་ལ་ཁྱད་པར་ཚ་སྐྱུར་གཉིས་
232



ནི་འབྲས་ནད་ཀྱི་དུག་ཡིན་པས་རེ་ཞིག་འཛེམ་པར་བྱའོ། །
བརྡ་འགྲོལ།
༡ གཉན་ནད། – ངོ་བོ་ནི་ཕྱི་རོལ་ཡུལ་གྱི་དུག་ཅན་སྲིན་བུ་པཔོ་ཏ་དང་ནང་ལུས་ལ་གནས་པའི་ཁྲག་སྲིན་རྐང་
མེད་ཟླུམ་ལ་དམར་བ་གཉིས་ལྷན་ཅིག་ཏུ་བསྡོང་པ་ལས་གྱུར་པའི་ནད་རིགས་གདུག་པ་ཅན་ཞིག་གི་
མིང་ངོ༌། །ངེས་ཚིག་ནད་གྱི་ཉེན་ཆེ་བས་ན་གཉན་ནད་ཅེས་བྱའོ། ། །
༢ པརྦ་ཏ། – ལེགས་སྦྱར་སྐད་དེ་གཉན་ནད་ཀྱི་རྒྱུ་བྱེད་པའི་དུག་ཅན་སྲིན་བུའི་མིང་ངོ༌། །
༣ གདུག་པ་ཅན། - གནོད་པ་ཅན་ནམ་ཞེ་སྡང་ཅན་ལ་གོ ། །
༤ ཤེས་པ་འཚུབ། – སེམས་ཀྱི་འཇུག་བྱའི་ཡུལ་ལ་གསལ་པོ་མི་བརྟན་པས་ཟིང་ལོང་གཡོ་ཞིང་འཁྲུག་པའོ། །
༥ ཡ་མ་ཀླད་གཟེར། — ཡ་མ་ནི་ཞང་ཞུང་གི་སྐད་དེ་ལུས་ཀྱི་སྲིན་བུ་འཁྲུགས་པའི་སྐབས་མིང་ཡིན་ལ། ཀླད་རྒྱའི་
སྟེང་དུ་སྲིན་བུ་ཞུགས་པའི་བརྒྱུད་རིམ་དང་ནད་ཀྱི་འཕེལ་རིམ་ལ་ལྟོས་ནས་དཀར་ནག་ཁྲ་གསུམ་དུ་
དབྱེ་བའང་ཡོད་པ་དེ་ནི་སྲིན་བུའི་གཟུགས་ཙམ་ཆགས་པ་ལ་ཡ་མ་དཀར་པོ་དང་། དེར་སེམས་ཞུགས་
པར་ཁྲུ་བོ། ལུས་སྔོ་སྐྱ་མགོ་དམར་ཞིང་སྟོབས་ཡོངས་སུ་རྫོགས་ནས་ཀླད་རྒྱུ་འཇིབ་པར་ནག་པོ་ཟེར་
བའོ། །
༦ སྨྲ་བ་འཆོལ། – སྐད་ཆའི་ནང་དོན་མི་གསལ་བའམ་གོ་རིམ་དང་སྙིང་དོན་མེད་པར་གོ
༧ ཡམས། – གཉན་དང་འདྲེས་པའི་རིམས་ནད་ཀྱི་མིང་གི་རྣམ་གྲངས་ཤིག
༨ སྲིན་འབྲུམ། –– སྲིན་ནད་ཀྱིས་དོན་པའི་འབྲུམ་པའམ་ཐོར་པ་ལའོ། །
༩ རྒྱུན་སྲང་ངམ་རྒྱུ་སྐྲངས། – སྤྱིར་རྒྱུན་སྲང་ཞེས་པ་ལུས་ཀྱི་སྲོག་ཟུངས་དྲི་མ་དང་བཅས་རྒྱུ་བའི་ཕྱི་ནང་གི་བུ་
གའམ་སྲུང་ལམ་གྱི་མིང་ཡིན་ལ། འདིར་ལྡོག་པའི་ནད་ཀྱི་སྐབས་སུ་རྒྱུན་སྲང་ངམ་རྒྱུ་རྐྱངས་ཞེས་པ་ནི་ཕྱི་
ནང་གསང་གིས་བརྟག་པ་ལ། ནང་གི་བརྟག་ཐབས་ཏེ་རྒྱུན་སྲང་གི་སྒོ་ནས་བརྟག་ན་རབ་སོག་པའི་མེ་
ལོང་གི་ཁ་འཁོར་སྐྲངས་པ་སོགས་རིམ་པར་བརྟག་ཚུལ་ཞིག་ཡིན།
༡༠ ཝ་ཏ། —ཐང་ཁྲོམ་དཀར་པོའི་མིང་ཡིན། །
༡༡ བེའུ་ཆུང་། – སྟག་མའི་ཡུང་རྡོག་གི་མིང་ཡིན།
༡༢ སྡོམ་ནག བལ་ཐག་གི་དྲ་རྒྱ་བྱེད་མཁན་གྱི་འབུ་སྲིན་མདོག་ནག་པོ་ཞིག མིང་གི་རྣམ་གྲངས་ལ་ལྟེ་བལ་
233



ཅན་དང་། འཐག་མཁན། དྲ་བ་ཅན། སྤེའུ་འདྲ། བལ་ཅན་བཅས་སོ། །
༡༣ རྟ་བླ། —སྲིན་བུ་མདོག་དམར་ནག་རྒྱབ་ལ་གཉེར་མས་གང་ཞིང་། གཡས་གཡོན་དུ་རྐང་ལག་གི་གང་བ་
ཞིག་སྟེ་རྐང་བརྒྱ་ལག་བརྒྱ་ཡང་ཟེར། །
༡༤ འབུར་ཚུགས་སུ་བལྟ། – མིག་མི་འཛུམ་པའམ་མི་འགུལ་བར་ཐད་ཀར་ཅེར་ནས་བལྟ་བ་ལའོ། །
༡༥ ཟ་ཁུ། – རྒྱུ་གཟེར་གྱི་སྐབས་འཁྲུ་མདོག་ཟ་ཁུ་འདྲ་བ་ཞེས་པ་སྟེ་ཞག་རྩི་འདྲེས་ཡོད་པའི་རྙོག་པ་ཅན་ཞིག་ལ་
]
༡༦ མུ་མེན། - རང་བྱུང་གཏེར་རྡོའི་རིགས། མདོག་སྔོ་ནག་ཞིག་ལས་བྱུང་བ་ཞིག་སྟེ་གསེར་ཐིག་འདྲེས་པ་
གསེར་མུ་མེན། སྔོ་ནག་ལྷད་མེད་ཤིན་ཏུ་གསལ་བ་མཐིང་མུ་མེན། སྔོ་སྐྱ་རྡོ་དཀར་འདྲེས་པ་གཡུ་མུ་
མེན་ནོ། །
༡༧ ནག་པོ་སུམ་བསྒྲིལ། – ལུས་སྲོག་ལ་འཕྲལ་དུ་གནོད་པར་བྱེད་པའི་ནད་གདུག་པ་ཅན་ལ་ནག་པོ་ཞེས་
མདོག་གི་ཐ་སྙད་སྦྱར་ལ། གཉན་དང་ཚད་པ། རླུང་གསུམ་མཉམ་དུ་བསྒྲིལ་བའི་ནད་ཡིན་པས་སུམ་
བསྒྲིལ་ཞེས་སོ། །
༡༨ སོ་གཙིགས་པ། – མཆུ་བསྡུས་ནས་གཉེར་ཞིང་སོ་དང་མཆེ་བ་ཕྱིར་མངོན་པར་བྱེད་པ་ལའོ། །
༡༩ འབྲོས་འཕྲང་། – ནད་ཀྱི་རྒྱུ་ལམ་མམ་འབྲོས་ལམ་ཕྲ་མོའི་མིང་ངོ༌། །
༢༠ ཨིནྡྲ་བཞི་ཐང་། – ཨིནྡྲ་ནི་དུག་མོ་ཉུང་གི་མིང་སྟེ་ཨིནྡྲ་ཡ་ཐཾ་ཞེས་དབང་པོའི་ནས་ཟེར་བའི་དོན་དང་། དེ་
གཙོ་བོ་བྱས་པའི་བོང་དཀར་དང་ག་དུར། བ་ལེ་ཀ་བཅས་ཀྱི་ཐང་ངོ༌། །
བསམ་གཞིག
༡ གཉན་ནད་གྱི་འགྱུར་ཚུལ་ཇི་ལྟར་ཡིན་ནམ།
༢ གཉན་རིམས་པརྦ་ཏ་ཞེས་ཟེར་དོན་ཅི་ཡིན།
༣ གཉན་རིམས་ནད་གག་པ་དང་ལྷོག་པ་གཉིས་མི་འདྲ་བའི་ཁྱད་པར་གང་གིས་དབྱེ་དགོས་སམ།
༤ གཉན་ནད་འཁྱམས་པོ་ཟེར་དོན་ཅི་ཡིན་ནམ།
༥ གཉན་ནད་འཁྱམས་པོ་དང་འབར་འབུར་ཞེས་པ་གཉིས་ཀྱི་ཁྱད་པར་ཕྱེས་ཤིས། །
234



སློབ་ཚན་བཅུ་དགུ་པ། ལུས་སྟོད་གསོ་བ།
ལུས་སྟོད་ཅེས་པ་ནི་མགོ་བོ་སོགས་ནམ་ཚོང་ཡན་ཆོད་ལུས་སྟོད་དུ་བསྡུས་པའི་ཁོངས་སུ་ལུས་སྟོད་དབང་
པོའི་ནང་ཚན་མགོ་བོ་དང་། མིག་དང་། རྣ་བ་དང་། སྣ་དང་། ཁ་དང་། ལྦ་བ་བཅས་རྣམ་པ་དྲུག་ཏུ་བཤད་པ་
ཡིན། །
དང་པོ། མགོ་བོའི་ནད།
ལུས་ཅན་རྣམས་ཀྱི་ཡན་ལག་ཀུན་གྱི་མཆོག །ལུས་དབང་ལ་སོགས་དབང་པོ་ཀུན་གྱི་གནས། །ལུས་ཀྱི་ཆ་
ཤས་ཀུན་ལས་མཆོག་གྱུར་པ། །ལུས་སྟོད་དབང་པོའི་ཐོག་མ་མགོ་ཡི་ནད། །ཅེས་གསུངས་ལྟར། ལུས་སྟོད་
དབང་པོ་རྣམས་ཀྱི་ཐོག་ནའམ་གནས་གཞི་གཙོ་བོ་མགོ་བོའི་གཙོ་ཕལ་གྱི་ནད་འདི་ལ་རྒྱུ་ རྐྱེན་དང་། དབྱེ་བ།
རྟགས། བཅོས་ཐབས་བཅས་རྣམ་པ་བཞིའི་སྒོ་ནས་བསྟན་པ་ཡིན་ནོ། །
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་དུ་བ་ཆེན་པོའི་ནང་དུ་བསྡད་པ་དང་ཉིན་མཚན་མང་པོར་གཉིད་ཆག་པ། གཏམ་
མང་སྨྲས་པ་དང་། ཆང་མང་བཏུང་བ། ངུ་དྲགས་པ། མགོ་བོར་རླུང་འཚུབ་ཕོག་པ། སྔར་མ་གོམས་པའི་ཚ་བའི་
རིགས་ཀྱི་དྲིས་ཕོག་ན་ཚ་བ་དང་། བསིལ་ངད་ཅན་གྱི་དྲིས་ཕོག་ན་གྲང་བ་འབྱུང་ངོ་། །
གཉིས། དབྱེ་བ།
1. གཙོ་བོའི་ནད་རླུང་དང༌། མཁྲིས་པ། ཁྲག བད་ཀན། བད་མཁྲིས་ལྡན་པ། རླུང་མཁྲིས་ལྡན་པ། བད་
རླུང་ལྡན་པ། མགོ་སྲིན་བཅས་བརྒྱད་དང་།
235



2. ཕལ་པའི་ནད་ལ་མ་རླུང་དང་། རྨེན་འབྲས། གློག་པ་ཅན། སྐྲ་བྱི། སྤྱི་ཐེར། སྐྲ་དཀར་དང་དྲུག་སྟེ་
བསྡོམས་པས་བཅུ་བཞིའོ། །
གསུམ། ནད་རྟགས།
1. གཙོ་བོའི་མགོ་ནད་རླུང་གྱུར་ནི། མུར་འགྲམ་ཟུག་གཟེར་འབྱུང་ཞིང་། དཔྲལ་བ་དང་སྨིན་མཚམས་
ལུག་སྙམ་སེམས་པ། རྣ་བ་འུར་བ་དང་། སོ་འགྲམ་ན་ལ་རྩ་འཁྱུག་ཅིང་མིག་གིས་བལྟ་མི་བཟོད། སྣ་ཆུ་མང་ཞིང་
ལྡང་དུབ་བྱེད་བཞིན་ན། མགོ་བསྡམས་པ་དང་སྣུམ་དུགས་བྱས་ཚེ་བདེ་སྙམ་འཆར་རོ། མཁྲིས་གྱུར་ནི། མགོ་ལུས་
མིག་རྣམས་ཚ་བ་དང་། དུད་པས་བདུག་སྙམ་སེམས་པ། མཚན་དུས་གྲང་ན་བདེ་བར་མངོན། ཁྲག་ལས་གྱུར་པ་ནི་
རྩེ་ཆུང་བརྒྱངས་པ་ལྟར་བྱེད་པ་དང་། མུར་འགྲམ་གཟེར་པ། ཆང་བཏུང་བ་དང་དྲག་ཤུལ་གྱི་ལས་བྱས་པ། གཉིད་
དང་མེ་ཉི་སོགས་ཚན་མོའི་རིགས་གནོད་ཤས་ཆེ། བད་ཀན་ལས་གྱུར་པ་ནི་མགོ་བོ་ལྕི་ཞིང་ཟས་མི་ཞིམ་པ་དང་།
སྐྱུགས་ལྡང་ལངས། མིག་སྐྲངས་ལ་མཚན་དུས་བདེ་བར་མངོན། བད་མཁྲིས་ལྡན་པ་ནི་མེ་ཉིས་དྲོས་ཚེ་ན་བ་དང༌།
མགོ་བོ་ལྕི་ཞིང་འཁྱོམས་ལ་ཟ་ཟི་མང་བ་དང་། ཟས་ཀྱི་རོ་མི་ཞིམ། རླུང་མཁྲིས་ལྡན་པ་ནི་དཔྲལ་བ་དང་མུར་འགྲམ་
ན་བ་དང་། མུར་གོང་རྣམས་ཀྱི་རྩ་འཕར། ནད་འདི་དྲོ་གྲང་ངེས་པ་མེད་པར་ཉི་ཤར་ནས་ཉིན་ཕྱེད་བར་དང་
བཀྲེས་པའི་དུས་སུ་ནད་ལྡང་ལ་བསིལ་ཕེབས་པའི་དགོང་དུས་བདེ་བ་ཡིན་ནོ། །མགོ་སྲིན་གྱི་ནད་ནི། འདུས་གྱུར་
གྱི་ཁོངས་སུ་དགོངས་པ་ཡིན་པར་བཤད་པ་ཡོད་མོད། གང་ལྟར་ནད་འདིའི་རྟགས་སུ་སེམས་འཁྲུལ་བ་དང་། ལུས་
སྟོབས་ཆུང་ཞིང་མི་བཟོད་པར་ན། སྣབས་ཀྱི་མདོག་དམར་པོར་འབྱུང་བ་དང་། ཀླད་པའི་རྒྱ་སྲུབས་ཀྱི་སྟེང་དུ་
སྐྲངས་ཤིང་ངེས་མེད་དུ་ནད་ལྡང་། ཟས་སྤྱོད་གང་ཡང་ཕན་གནོད་ཆུང་བ་དང་། གང་དུ་ནད་ལངས་པའི་སར་རྩ་
རྣམས་འཕར་ཞིང་། སྒྲ་སྐད་ཆེ་བ་དང་དྲག་ཤུལ་གྱི་ལས་ཀྱིས་ལྡང་སྲིད། དེ་ལ་སྲིན་དཀར་ནག་བརྟག་པ་ནི། མཁར་
གོང་མེ་ལ་བསྲེགས་པ་དམར་པོ་གྱུར་པར་ནད་པའི་མཆིལ་མ་བཏབ་པས་གྲོང་ཚེ་ནག་པོར་སོང་བ་ཡ་མ་ནག་པོ་
དང་། རང་མདོག་མ་འགྱུར་བ་ནི་དཀར་པོར་ངོས་བཟུང་དགོས། །
2. མགོ་ནད་ཕལ་པ་མ་རླུང་ནི། སྦྲུམ་མའི་ཟས་སྤྱོད་ལོག་པའི་རྐྱེན་གྱིས་མངལ་རླུང་བུ་ལ་ཤོར་ཚེ་མགོ་བོ་
སྐྲངས། རྨེན་འབྲས་ནི་རྨེན་འབྲས་སྲ་བར་སྐྲངས་པ་འོང་། གློག་པ་ཅན་ནི་སྲིན་ནད་དང་འབྲུམ་ཕྲན་མགོ་བོར་བྱུང་
ནས་གློག་པས་ཁྱབ། སྐྲ་བྱི། སྤྱི་ཐེར་ནི་བད་ཀན། ཁྲག མཁྲིས་པ། ཆུ་སེར་སོགས་ཀྱིས་སྐྲ་རྩ་སྲུལ་ཞིང་ཀོ་ལེར་སྐྲ་བྱི་
བ་དང་སྤྱི་ཐེར་ཅན་འབྱུང་། སྐྲ་དཀར་ནི་ལུས་དྲོད་མགོ་བོར་ཞུགས་ནས་སྐྲ་ཚོས་པས་སྐྲ་དཀར་བྱུང་བ་ཡིན་ནོ། །
236



བཞི། བཅོས་ཐོབས།
སྤྱི་བཅོས། རླུང་གྱུར་མགོ་ནད་ལ་ལུག་ཀླད་རིལ་བུ་དང་། བདུད་རྩི་བཅུ་གཅིག ཨ་གར་ཉི་ཤུ་སོགས་བཏང་
རྗེས་མགོ་བོའི་རྒྱ་སྲུབས་རྣམས་སུ་ཕྱིང་པ་སྣུམ་ལྡན་ལ་གོ་སྙོད་བྱུགས་ཏེ་མེས་བསྲོས་པས་དུགས་བྱ་བ་དང་། ལྟག་
པའི་སྡུད་སྒོ་དང་། སྤྱི་གཙུག མཚོག་མའི་འདུས་སོ་གསུམ་དང་། འཕར་རྩ་གང་ལངས་པ་དེ་དག་མེ་ཡིས་བསྲེག་
མཁྲིས་གྱུར་མགོ་ནད་ལ་གསེར་མདོག་བཅུ་གཅིག་དང་། གྷཾ་ཏིག ཏིག་ཏ་བརྒྱུད་པ། རིལ་དཀར་པད་སྡོང་སོགས་
གང་འོས་དང་། མན་རྒྱུད་སྐྱུག་ཁྲུས་ཀྱི་སྦྱོར་བས་སྦྱང་ཞིང་། ཆུ་ཡིས་བྲན་ལ་ཙན་དན་བཞི་པས་བྱུག་པ་བྱ། ཁྲག་
གྱུར་གྱི་མགོ་ནད་ལ་འབྲས་གསུམ་གྱི་ཐང་བཏང་ཞིང་། མན་ངག་གུར་གུམ་བཅུ་གསུམ་སྟེང་། གི་ཝཾ། བ་ ཤོ་ཀ་
བསྣན་པ་གཏོང་། ཁྱད་པར་ཁྲག་རྒྱས་པ་ལ་སྐྱུ་རུ་ཉེར་ལྔ་དང་། ཙན་དན་བཅོ་བརྒྱད། བླ་མེད་སོགས་ནད་རྟགས་
དང་བསྟུན་ནས་བེད་སྤྱོད་པ་དང་། དཔྱད་དུ་མགོ་བོའི་གཏར་རྩ་ནད་གང་ཉེ་གཏར་བ་དང་། ཆུ་ལྕག་བརྡེག བད་
གྱུར་མགོ་ནད་ལ་མར་རྙིང་གི་སྣུམ་འཆོས་བྱས་རྗེས་སྐྱུག་དྲངས་པ་དང་། ཚ་བ་ལྔ་དང་སྤྱང་ཚེར་སོགས་ཀྱིས་བདུག་
སྨན་ཕྱི་རྒྱུད་ཅོང་ཞི་དྲུག་པ་དང་། སེ་འབྲུ་བརྒྱད་པ། སེ་འབྲུ་བཞི་སྟེང་སྒ་དང༌། ཙིཏྲ་ཀ། ལ་ལ་ཕུད། རྒྱམ་ཚྭ་བསྣན་
པ་སྦྱར། བད་མཁྲིས་ཀྱི་མགོ་ནད་ལ་རིལ་དཀར་པད་སྡོད་དང་མ་ནུ་བཞི་ཐང་ལྟག་པ་སྤྲད་པ་དང་། མཚོག་གསང་
གཏར་ཞིང་སྡུད་སྒོ་བསྲེག བད་རླུང་གི་མགོ་ནད་ལ། ལུག་ཀླད་རིལ་བུ་དང་། བདུད་རྩི་བཅུ་གཅིག བརྒྱད་ལྔ། ཐང་
ཆེན་ཉེར་ལྔ་སོགས་ནད་རྟགས་དང་བསྟུན་ནས་གཏོང་། རླུང་མཁྲིས་ཀྱི་མགོ་ནད་ལ། མ་ནུ་བཞི་ཐང་དང་འབྲུག་
རུས་དགུ་པ་ལྟག་པ་སྤྲད་ནས་གཏོང་། སྲིན་གྱི་མགོ་ནད་ལ་གུར་ཁྱུང་། རྡོ་རྗེ་རབ་འཇོམས། གསེར་མདོག་བཅུ་
གཅིག་སོགས་གང་རིགས་གཏོང་བ་དང་། མན་རྒྱུད་གླ་རྩི་བརྒྱད་པ་ཤྭ་ཚིལ་ལ་སྦྱར་ནས་དུད་པས་བདུག་གོ །།
བྱེ་བྲག་ཕལ་ནད་ཀྱི་བཅོས། མ་རླུང་ལ་རླུང་བཅོས་བྱས་རྗེས་སུ་འབྲས་ལྟར་གསོ། རྨེན་འབྲས་ནད་ལ་དེ་
མཐུན་གྱི་གསོ་བ་སྦྱར་། གློག་པ་ཅན་ལ་མན་རྒྱུད་ཀྱི་བསྐུ་སྨན་དང་བྱུག་སྨན་སྦྱར། སྤྱི་ཐེར་དང་ཀོ་ལེར་སྐྲ་བྱི་བ་ལ་
མགོ་བཤལ་བྱས་ལ་དེའི་ཆུ་སེར་རྣམས་ཐུར་མས་ལེགས་པར་བཙགས་ཏེ་ཕག་པའི་མར་དང་ཚིལ། སོ་མ་ར་ཛ་དང་།
སྐྱུ་རུ་སོགས་སྦྱར་ནས་བྱུག་པ་བྱ་བ་དང་། ལུག་རུ་སྨུག་པོ་སོགས་ཀྱི་ལྡེ་གུ་བྱུག་པ་དང་། གཞན་ཡང་ལག་ལེན་ཟབ་
པའི་སྦྱོར་བ་གང་རིགས་བྱ། སྐྲ་དཀར་ལ་གེ་སར་བཞི་པའི་བྱུག་པ་དང་། ཤིང་མངར་བདུན་པའི་ཁུ་བ་མར་དང་
མཉམ་དུ་བསྐོལ་བའི་སྣ་སྨན་གཏོང་ཞིང་མགོ་ལ་བྱུག་པས་སྐྲ་དང་ཀླད་པའི་ནད་སེལ་བ་སོགས་གང་འཚམས་རིག་
པས་དཔག་སྟེ་བཀོལ་དགོས་སོ། །
237



ཀོང་སྤྲུལ་ཟིན་ཏིག་ལས། མགོ་ནད་ཀྱི་བཅོས་སྐོར་གོང་འོག་རྣམས་སུ་ཡོད་པས་འཐུས་ཤིང༌། ལྕི་འཐིབས་
སོགས་མགོ་ནད་སྤྱི་ལ། བཅུད་རྩི་སུམ་སྦྱོར་སྟེང་། རྡོ་དྲེག དུང་ཐལ། དུར་རུས་བསྣན་པ་ཟབ། ཅེས་སོ། །
གཉིས་པ། ཡ་མ་མགོ་སྲིན་གྱི་ནད།
ཡ་མ་མགོ་སྲིན་ཞེས་པའི་ཡ་མ་ནི་ཞང་ཞུང་སྐད་ཀྱི་སྲིན་བུའི་མིང་དུ་བཤད་པ་ལྟར། གཙོ་ཆེར་མགོར་གནས་
ཀྱི་ནད་སྲིན་འཁྲུགས་པའི་སྐབས་ལ་སྦྱར་ནས་མིང་འདོགས་ལུགས་ཤིག་ཡིན། འདིར་ཡ་མ་མགོ་སྲིན་གྱི་རྒྱུ་རྐྱེན་
དབྱེ་བ་རྟགས་བཅོས་བཅས་བཤད་པ་ཡིན་ནོ། ། །
གཅིག རྒྱུ་རྐྱེན།
རྒྱུ་ནི་ཉེས་གསུམ་ཁྲག་དང་ཆུ་སེར་སྲིན་རྣམས་ལས་བྱུང་བ་ཡིན་ལ་རྐྱེན་ནི་དུས་གདོན་ཟས་སྤྱོད་སྤྱི་དང་།
མྱ་ངན་བྱུར་ཆགས་སོགས་ཀྱིས་བསྐྱེད་པ་དང་། གཉན་གྱི་འཁྲི་ཤས་ཀྱང་ཆེ་བ་ཡིན་ནོ། །
གཉིས། དབྱེ་བ།
བད་རླུང་ལས་གྱུར་པ་ཡ་མ་དཀར་པོ་དང་། ནག་པོ་ཁྲག་མཁྲིས་ཅན། ཁྲ་བོ་ཆུ་སེར་ཅན་གྱི་རིགས་ཏེ་གསུམ་
དུ་དབྱེར་ཡོད་དོ། །
གསུམ། ནད་རྟགས།
སྤྱི་རྟགས། སེམས་འཁྲུགས་ཤིང་ལུས་སྟོབས་ཞན་པར་འགྱུར་བ་དང་། སྣབས་ཀྱི་མདོག་དམར་ཁ་ཆགས་
ཤིང་། ཀླད་པའི་རྒྱ་སྲུབས་སྐྲངས་ལ་ངེས་མེད་དུ་གཟེར་ལྡང་དུབ་བྱེད། ཟས་སྤྱོད་གང་ཡང་ཕན་གནོད་ཆུང་།
གཟེར་གནས་གང་དང་གང་ལའང་རྩ་འཕར་ཞིང་འཁྱུག སྒྲ་སྐད་དྲག་པོ་ཐོས་པ་དྲག་ཤུལ་གྱི་ལས་བྱས་པས་ནད་
ལྡང་བར་མངོན། མདོར་ན་ཀོ་ལེར་གཟེར་འཁྱུག་བྱུང་བ། གཟེར་བ་དྲག་ཚེ་སྐད་ངན་འཆོར་བ་སོགས་འབྱུང་
ངོ་། །
བྱེ་བྲག་གི་རྟགས། 1. ཡ་མ་དཀར་པོ་ནི་གློག་ལྟར་གཟེར་འཁྱུག་བྱེད་པ་དང་། ཁྱད་པར་མདུན་རྒྱབ་ན་
238



ཞིང་མིག་རབ་རིབ་བྱེད། མགོ་བོ་འཐོམས་ཤིང་དྲོད་དུགས་ཀྱིས་ཕན་སྙམ་དང་མགོ་བོ་དཀྲིས་པས་བདེ་སྙམ་བྱེད།
ལ་ལ་མགོ་བོའི་ཕྱེད་ན་བ་དང་། ལྕེ་རྩུབ་ཅིང་སྐྲ་དང་བ་སྤུ་ལྡང་། རྣ་བ་འུར། བལྟ་རྩའི་འཕར་ཡུན་དལ་ཞིང་ཆུ་ཡི་ཀུ་
ཡ་སྲབ་པ་དང་། འགའ་རེར་ལྷགས་པ་ཕོག་ཚེ་ཆེས་ན་བ་འོང་།
2. ཡ་མ་ནག་པོ་ནི་མཚོག་གསང་དང་སྲིན་ཚང་ན་བ་དང་། ཁྱད་པར་མདའ་ལྟར་མྱུར་བའི་གཟེར་འཁྱུག་
དྲག་པོ་འོང་། ཤ་མདོག་ནག་ལ་ལུས་དྲོད་ཚ། མགོ་བོའི་ལྟག་ཁུང་ན་ཞིང་རེངས། ཤེས་པ་ལྕི་ཞིང་ལུས་པོ་འདར།
མགོ་བོའི་ཕྱེད་འགྱེལ་སྙམ་བྱེད། དང་ག་མི་བདེ་ཞིང་ལུས་ཟུངས་འཛད། བལྟ་རྩའི་རྒྱུ་བ་མགྱོགས་ལ་ཆུ་མདོག་
དམར་སེར་འབྱུང་། ཚ་སྐྱུར་དང་། རུལ་སུངས། མེ་ཉི་སོགས་ཅུང་གནོད་སྙམ་འཆར། །
3. ཡ་མ་ཁྲ་བོ་ནི་མགོ་བོ་འཁོར་ཞིང་གཟེར་ལ་ཤེས་པ་ལྕི། ཁྱད་པར་དུ་གཟེར་ལྡང་དུབ་ཆེ་བ་དང༌། སྤྱི་
གཙུག་ཏུ་གཟེར་འཁྱུག་བྱེད། མིག་ལྕིབས་དང་བོལ་གོང་ན། སྐྱུག་མེར་ལངས་ཤིང་སྐོམ་དད་ཆེ། མགོ་བོ་ཚ་ཞིང་
གཡའ་ལ་རེག་ན་ཚོར་བ་ཆུང་། སྣབས་མདོག་ཆུ་སེར་ལྟ་བུ་འཛག རྩ་མགྱོགས་པར་རྒྱུ་ཞིང་ཆུ་མདོག་དམར་སེར་ལྟ་
བུ་འཆར། ཕལ་ཆེར་དུགས་ཀྱིས་ཕན་སྙམ་བྱེད་པ་ཡིན། མདོར་ན་ཡ་མ་མགོ་སྲིན་གྱི་རིགས་དེ་དག་གོང་གསལ་
མགོ་ནད་ཀྱི་སྐབས་ལྟར་འཁར་གོང་ལ་བརྟག་པས་དཀར་ནག་གསལ་ཞིང་། རྩ་ཆུའི་ལམ་ནས་ཀྱང་ཚ་གྲང་ངོས་
འཛིན་པ་དང་། ཆུ་ལྕག་དང་གྲང་མོས་ཕན་པ། ཉིན་དགུང་དུས་སུ་ན་བ་སོགས་ཁྲག་མཁྲིས་ཚ་བའི་རིགས་དང་།
གྲང་མོས་གནོད་ཅིང་དྲོད་དུགས་བྱས་པས་བདེ་སྙམ་འཆར་བ། དགོང་དང་ཐོ་རངས་དུས་སུ་ལྡང་བ་ནི་བད་ཀན་
དང་རླུང་ལྡན་གྱི་རྟགས་སུ་བཟུང་ངོ༌། ། །
བཅོས་ཐབས། སྤྱི་བཅོས། ཕུར་ནག་བཅུ་དྲུག་པ་རླན་ཕབས་ཏེ་ཚ་ཤས་ཆེ་བའི་རིགས་ལ་གྲང་ལུམས་དང་།
གྲང་ཤས་ཆེ་བར་དྲོད་ལུམས་བྱས་ཏེ་གསོ་བ་དང་། ཤིན་ཏུ་རླུང་རྟགས་ལྡན་ན་མར་དང་སྦྱར་ནས་ལུམས་སུ་བཀོལ་
རུང་། ཁོང་སྨན་ཐང་ཕྲོམ་བཅོ་བརྒྱད་པ་དང་། མ་རུ་རྩེ་དགུ་པ། གནམ་ལྕགས་ཐོག་མདའ། ཕན་པ་ཀུན་ལྡན།
གུར་ཁྱུང་། རྡོ་རྗེ་རབ་འཇོམས་སོགས་གང་རིགས་ནད་རྟགས་དང་བསྟུན། །
བྱེ་བྲག་གི་བཅོས། 1. ཁྲག་མཁྲིས་ཚ་ཤས་ཆེ་བ་ལ་སྤང་རྩི་བཅུ་གཉིས་སྟེང་དུ་ཐང་ཕྲོམ་དཀར་པོ་དང་། བྱི་
ཏང་ག་བསྣན་ནས་བསྐོལ་གྲང་དབུལ་བ་དང་། གསེར་མདོག་བཅུ་གཅིག་ལྟ་བུ་འབྲེལ་ཡོད་སྨན་སྦྱོར་རྣམས་
གཏོང་། མུར་གོང་སོགས་གང་རྒྱས་རྩ་ལ་གཏར། །
2. བད་རླུང་ལྡན་པའི་གྲང་ཤས་ཆེ་བ་ལ་ཁྱུང་ལྔའི་སྟེང་དུ་ཐང་ཕྲོམ་དཀར་པོ་དང་། བྱི་ཏང་ཀ། ཤ་བའི་ཚིལ་
བཅས་བསྣན་པ་གཏོང་བའམ་ཤོག་དྲིལ་མང་སྦྱོར་དམག་དཔུང་ལྟ་བུ་གང་རིགས་བཏང་རྗེས་སུ་དམིགས་གང་ཡོད་
239



སྟེང་མེ་བཙའ་བྱ་བ་དང་། ཡ་འཇོམས་རྡོ་རྗེའི་དུད་པ་རྡུབ། ཆུ་སེར་ཤས་ཆེ་བའི་རིགས་ལ་མང་སྦྱོར་སྟེང་དུ་ཁ་
བསྒྱུར་བསྣན་པ་དང་། སྤོས་ཁྱུང་བཅོ་ལྔ། བྱེ་རིང་ཡ་མ་དྲུང་འབྱིན་སོགས་གང་དགོས་ནད་རྟགས་དང་བསྟུན།
དཔྱད་ཀྱིས་བཅོས་པ་ཚ་གྲང་བབས་བསྟུན་གྱིས་གང་ན་བའི་རྩ་ཉུང་ཙམ་གཏར་བ། མེ་བཙས་མནན་པ་སོགས་
དང་། ཤིན་ཏུ་བཅོས་དཀའ་ལ་ལྷན་ཐབས་ལྟར་ཐར་ནུ་བཅུ་གསུམ་ལོ་ཆུ་སེར་སྨན་གྱི་ཁ་བསྒྱུར་ནས་ཆང་དང་སྦྱར་
བ་མེར་བཙོས་ཤིང་གར་སླ་ཞོ་ཙམ་བྱས་ཏེ་སྐྲ་བཞར་ནས་ཚན་མོས་ཀོ་ཙམ་བྱུག་ལ་སྨིན་ནས་ཆུ་བུར་རྡོལ་ཚེ་ནད་
ཟུག་འཕྲལ་དུ་གཅོག་པ་རིན་ཆེན་གཙུག་བཤལ་བསྟེན། །
ཟས་མངར་སྐྱུར་དང་དམར་སོགས་འཛེམ་དགོས། ལུས་སྟོབས་ཤོར་ཞིང་ནད་ཡུན་རིང་དུ་ལོན་པའི་རིགས་
ལ་ཤ་གསར་ཆུང་བསྟེན་ཀྱང་རུང་། སྤྱོད་ལམ་བསིལ་དྲོད་སྙོམས་པར་གནས་པ་དང་ལུས་དལ་བར་སྡོད་པ་སོགས་
བྱའོ། །
མན་ངག་རིན་འབྱུང་ལས་ཀྱང་། མགོ་ནད་བྱེ་བྲག་ཡ་མ་ཀླད་སྲིན་ནི། །སྤྱི་རྟགས་མགོ་གཟེར་སེམས་
འཁྲུགས་ལུས་སྟོབས་ཆུང་། །སྣབས་དམར་རྒྱ་སྲུབས་སྐྲངས་ལ་ངེས་མེད་དུ། །ལྡང་དུབ་བྱེད་ཅིང་ཟས་སྤྱོད་ཕན་
གནོད་ཆུང་། །གང་ལའང་རྩ་འཕར་སྒྲ་སྐད་དྲག་ཤུལ་ལྡང་། །ཀོ་ལེར་གཟེར་འཁྱུག་སྐད་ངན་འཆོར་བར་བྱེད། །
དེ་ལ་དབྱེ་བ་དཀར་ནག་ཁྲ་བོ་གསུམ། །ཡ་མ་དཀར་པོ་རླུང་གི་རྟ་ལ་ཞོན། །གློག་ལྟར་འཁྱུག་ཅིང་དགོང་དང་ཐོ་
རངས་ལྡང༌། །མགོ་དང་མུར་གོང་སོ་འགྲམ་སྦྲགས་མར་ན། །བཅུད་ཟས་ཟོས་དང་སྣུམ་བདུག་ཕན་སྙམ་
བྱེད། །ཡ་མ་ཁྲ་བོ་ཆུ་སེར་རྟ་ལ་ཞོན། །ལྡང་དུབ་ཆེ་ཞིང་དུས་ལ་ངེས་བཟུང་མེད། །མགོ་ཟི་རྣ་བ་འུར་ལ་མིག་
ལྕིབས་དང་། །བོལ་གོང་གཡོ་ལ་ཡུན་རིང་ལོན་ན་སྐྲངས། །ཡ་མ་ནག་པོ་ཁྲག་གི་རྟ་ལ་ཞོན། །མདའ་ལྟར་
གཟེར་ལ་དགོང་དང་སྔ་དྲོ་ལྡང་། །མཚོག་སྲུབས་སྲིན་གསང་ན་ལ་མགོ་བོ་ནི། །ཕྱེད་དུ་འགས་སྙམ་ཕུར་བུ་
བཏབ་པ་བཞིན། །མི་བཟོད་ན་ལ་རུས་པ་འབུག་སྙམ་བྱེད། །སྤྱི་སྨན་མགོ་ཐང་གསུམ་པའི་སྟེང་དུ་ནི། །རྒུ་དྲུས་
དང་ནི་གསེར་གྱི་མེ་ཏོག་བསྣན། །དེ་ནི་གུ་གུལ་ཐང་གི་ཕུལ་ལ་བཏང་། །མགོ་གཟེར་ཡ་སྲིན་ཀུན་ལ་ཤིན་ཏུ་
ཕན། །གུར་གུམ་དོམ་མཁྲིས་ཏིག་ཏ་བོང་ང་དཀར། །ཨ་བྱག་གངས་ཐིགས་གསེར་གྱི་མེ་ཏོག་དང་། །ཀ་ར་སྦྱར་
བཏང་མགོ་བོ་འཁྱུག་པ་སེལ། །གུར་གུམ་ཐུན་གཉིས་ཞུན་མར་ཀ་ར་སྦྱར། །སྣར་བླུགས་མགོ་བོའི་རླུང་ཁྲག་
འཐབ་པ་ཡི། །ན་དང་འཁྱུག་དང་གཟེར་བ་འཇོམས་པར་བྱེད། །ཅེས་དང་། གཞན་ཡང་རྡོ་རྗེ་རབ་འཇོམས་
དང་ཡ་སྲིན་ཀུན་འཇོམས་མང་སྦྱོར། མགོ་སྲིན་ཡ་མ་དྲུང་འབྱིན་སོགས་བཏང་ནས་བཅོས་དགོས་པར་གསུངས་པ་
ལྟར་དེར་གཟིགས་པར་བྱའོ། །
240



གསུམ་པ། མིག་གི་ནད།
དེ་ལ་མིག་ཅེས་བྱ་བ་ནི་མིག་དབང་བསྟེན་པའི་བུ་གར་གསལ་བྱེད་འཁོར་ལོ་ཁྱིམ་བཞིར་ཆགས་པའི་མཐོང་
བྱེད་ཕྱི་ནང་བར་གསུམ་གྱི་གོང་བུ་ལ་མིག་ཅེས་པའི་ཐ་སྙད་བཏགས་པ་ཡིན་ལ་དེར་མིག་ཆུའི་ནད་དང་། མིག་ཚག་
གི་ནད། རབ་རིབ་དང་། འགྲིབ་བཅས་ཀྱི་མིག་ནད་རྣམས་བསྡུས་ནས་རྒྱུ་རྐྱེན་དབྱེ་བ་རྟགས་བཅོས་ཀྱི་སྒོ་ནས་
བཤད་པ་ཡིན་ནོ།
གཅིག རྒྱུ་རྐྱེན།
རྒྱུ་ནི་རླུང་མཁྲིས་བད་ཀན་ཁྲག་བཅས་སློང་བྱེད་ཀྱི་རྐྱེན་ཟས་སྤྱོད་གཉིས་རྒྱུན་དུས་ལས་དམན་ལྷག་ལོག་
པར་གྱུར་པས་ནད་ཀུན་འཁྲུགས་པར་བྱེད་ཅིང་། ཁྱད་པར་ཁྲག་མཁྲིས་བསྐྱེད་པའི་ཟས་ཤ་རུལ་པ་དང་། སྒོག་
བཙོང་གི་རིགས། ཆང་སྐྱུར་སོགས་བསྟེན་པ་རྩ་ནང་འགྲིམས་ནས་མིག་ནད་ཚ་བའི་རིགས་བསྐྱེད་པ་ཡིན་ལ་
གཞན་ཡང་ཡུངས་ཀར་ལོ་མ་ལྟ་བུས་བད་མཁྲིས་འཁྲུགས་པ། དེ་བཞིན་བད་རླུང་བསྐྱེད་པའི་ཟས་ཀྱིས་མིག་ནད་
གྲང་བ་བསྐྱེད་པ་སོགས་ཀྱང་ཡོད་དོ། །སྤྱོད་ལམ་ལུས་ལ་གློ་བུར་དཀའ་སྤྱོད་ཆེན་པོ་འོང་བ། མི་ཐེག་བཞིན་དུ་
ཁུར་བ། རླུང་ངད་དང་དུ་བའི་གསེབ་ཏུ་གནས་པ། ཁ་བའི་ཁྲོད་དུ་འགྲོ་བ། མཚོན་ཆ་དང་ཚེར་མའི་རིགས་མིག་ལ་
ཕོག་པ། མགོ་བོའི་མིག་རྩར་རྨས་སྐྱོན་དང་བསྣད་པ། མིག་ནད་འགོས་འགྱུར་གྱི་རིགས་དང་འཕྲད་པ་སོགས་ཀྱིས་
མིག་ནད་བསྐྱེད་པར་བྱེད་དོ། །
གཉིས། དབྱེ་བ།
རྩ་བའི་དབྱེ་གཞི། མིག་ཆུའི་ནད་དང་། མིག་ཚག་པ་དང་། ལིང་ཐོག་དང་། རབ་རིབ་དང་འགྲིབ་པ་བཅས་
ལྔ་ལས། 1. འདིར་དབྱེ་བ་དངོས་མིག་ཆུའི་ནད་ལ་རླུང་། མཁྲིས། ཁྲག བད་ཀན། འདུས་པ། སྲིན་བུ། སྒྲ་ངན་
བཅས་བདུན་དང་། 2. ཚག་རིགས་གསུམ་ལས་སྐམ་ཚག་གཅིག་དང་། གཤེར་ཚག་གཅིག་སྟེ་ཚག་རིགས་གཉིས།
གདུང་གྱུར་གྱི་ཚག་ལ་རླུང་། མཁྲིས། བད་ཀན། ཁྲག་བཅས་བཞི་ཡོད། 3. ལིང་ཐོག་ལ་རླུང་། མཁྲིས། བད་ཀན།
ཁྲག་བཅས་བཞི། 4. རབ་རིབ་འང་། རླུང༌། མཁྲིས། བད་ཀན། ཁྲག་བཅས་བཞི། 5. འགྲིབ་རིགས་བཞི་ལས་
241



སྲོས་ལོང་གཅིག་དང་། ཕྱི་འགྲིབ་ལ་ནང་གསེས་ཤ་ལྷག ཤ་མཛེར། རྩེ་དྲ། སྔོ་རིབ། ལིང་རོས་ཁེབས་པ་ལྔ། ནང་
འགྲིབ་ལ་མིག་ནང་ཆུ་འཁྲུགས་དང་། མཐོང་བྱེད་སོགས་ཀྱི་རྩ་མདངས་ཉམས་པ་གཉིས། བད་མཁྲིས་ལ་རླུང་།
མཁྲིས། བད་ཀན། འདུས་པ་བཞིས་བསྐྱེད་པ་བཅས་བཅུ་གཉིས་ཏེ་བསྡོམས་པའི་སུམ་ཅུ་རྩ་གསུམ་ནི་འདིར་
བཤད་པའི་དབྱེ་བ་ཡིན་ནོ། །དེ་ཡང་མིག་ལ་ཕྱི་རུས་པའི་ཁྱིམ། ནང་ཚིལ་བུའི་ཁྱིམ། དབུས་ཆུའི་ཁྱིམ། མཐོང་བྱེད་
རྒྱལ་མོའི་ཁྱིམ་བཞི་དང་། མིག་ཆུའི་ནད་གྲ་མཚམས་སུ་འབྱུང་བ་དང༌། མིག་ཚག་དང་། མིག་ཆུ་སོགས་ནི་ཤ་
པགས་ཀྱི་ཁྱིམ་ལ་ནད་འཇུག་པ་དང་། ལིང་ཐོག་དང་ཕྱི་འགྲིབ་ནི་མིག་སྤྲིན་ཚིལ་བུའི་ཁྱིམ་ལ་འཇུག དེ་འདྲའི་མིག་
ཚིག་དང་མཆི་མ་འཛག་པ་མ་བཅོས་པས་གདུང་གྱུར་སོགས་འབྱུང་བ་ཡིན་ནོ། །
གསུམ། ནད་རྟགས།
1. མིག་ཆུའི་ནད་བདུན་ལས་(1)རླུང་གྱུར་ནི་མཆི་མ་འཛག་ལ། རྡུལ་གྱིས་གང་སྙམ་སེམས་ཤིང་མིག་
འཛུམ་པ་དཀའ། དུས་མེད་ལ་འབྱེད་འཛུམ་འོང་བ་དང༌། ཆུ་དང་བད་ཀན་ཁྲག་རྣག་ཟེ་མཚམས་ནས་འཛག་གོ།
（2)མཁྲིས་གྱུར་ནི། དམར་ལ་ཚ་བ་དང༌། རྣག་དང་ཆུ་སེར་འདྲུལ་ཞིང་གྲ་མཚམས་སུ་འབྲུམ་ཕྲན་གྱིས་ཁྱབ། ཟ་
སྙམ་འོང་ཞིང་སྐྲངས་པ་འབྱུང་། (3) ཁྲག་ལས་གྱུར་ཚེ་ཟུག་ཆེ་ཞིང་འབྲུམ་ཕྲན་དམར་པོས་ཁྱབ་པ་དང་། འབྲུམ་
པ་སྐྱེ་འཕེལ་ཆེ་ཞིང་། སྐབས་འགར་མིག་ཆུ་ཁྲག་མདོག་འདྲེས་པ་འོང་། (4） བད་ཀན་ལས་གྱུར་པ་ནི་འབྲུམ་ཕྲན་
དཀར་པོས་གང་བ་དང་། མིག་འབྱར་ཞིང་གཡའ་ལ་ན་ཟུག་ཆུང་བ་འབྱུང་། (5) འདུས་གྱུར་ནི། མིག་གི་རྒྱལ་མོ་
ཆེར་འདུལ་བ་དང་། རྫི་མ་ནང་དུ་ཟུག་པ། ཚ་སྐྲངས་བྱེད་ཅིང་། མཆི་མ་འཛག་ནས་མིག་གི་ཆུ་འབྱར་བ་འོང་།
(6)སྲིན་གྱུར་ནི། སྲིན་བུ་རྒྱུ་སྙམ་སུབ་འདོད་ཀྱི་རྣམ་པས་མིག་ཕུར་འདོད་པའི་གཡའ་བ་འབྱུང་།（7)མིག་
ནད་སྒྲ་ངན་ནི་བྱིས་པ་སོ་སྐྱེ་བའི་དུས་སུ་མའི་ནད་ལས་བྱུང་བ་མང་སྟེ་དམར་ལ་ཚ་ཞིང་། མིག་འབྱར་བ་དང་
སྐྲངས་པ་འོང་། བྱིས་པ་རང་གི་ལག་པས་མིག་ལ་ཕུར་བ་སོགས་ཀྱིས་གསོ་དཀའ་བར་འགྱུར་རོ། །
2. ཚག་རིགས་གསུམ་ལས་(1) སྐམ་ཚག་ནི་བད་རླུང་ལས་གྱུར་པ་སྟེ། མིག་ཆུ་དཀོན་པས་སྐམ་ལ་རྩུབ་
ཅིང་ཚ་བ་དང་། བསེར་བུས་ལྷག་པར་གནོད་ཅིང་ལྡང་། (2)གཤེར་ཚག་ནི་ཁྲག་མཁྲིས་ལས་གྱུར་པ་སྟེ། དམར་
ལ་ཚག་པ་ཉི་འོད་དུ་བལྟ་མི་བཟོད་པ། མཆི་མས་ཁེངས་པ་སོགས་འབྱུང་།（3) ཚག་རིགས་གདུང་གྱུར་ལ་བཞི་
ལས། རླུང་གྱུར་ལྡང་དུབ་ཆེ་ཞིང་རྡུལ་གྱིས་གང་སྙམ་དང་མིག་མདོག་དམར་ལ་སྐྲངས་པ་དང་། རྣ་བ་འུར་ཞིང་མགོ་
འཁོར་བ་སོགས་འབྱུང་། མཁྲིས་གྱུར་ཚ་སྐྲངས་བྱེད་ཅིང་དམར་ལ་རྣག་ཏུ་འདྲུལ། མིག་ལམ་ཡོད་པ་རྣམས་སེར་
242



པོར་མཐོང་། མེ་མདག་གཏོར་སྙམ་པའི་མཛེར་ཐབས་སུ་ནད་ཀྱིས་ཁྱབ་པ་འབྱུང་ངོ༌། །བད་གྱུར་ནི། མིག་ལ་ཟ་
འཕྲུག་འབྱུང་ཞིང་སྐྲངས་པ་དང་། མིག་གི་རྒྱལ་མོ་ཚེ་བར་འགྲོ། ཁྲག་གྱུར་ནི། ཤིན་ཏུ་ན་ཞིང་རེག་མི་བཟོད་པ་
དང་། ལྷག་པར་མེ་ཉི་བཟོད་དཀའ། མིག་དམར་ཞིང་མིག་ལམ་དམར་པོར་མཐོང་ངོ་། །དེ་ལྟར་གདུང་གྱུར་གྱི་
མིག་ནད་ཕལ་ཆེར་ལ་མུར་འགྲམ་མཁུར་ཚོས་མགོ་བོ་ན་ཞིང་རིབ་ཚབས་ཆེའོ། །
3. ལིང་ཐོག་ནི་མིག་འབྲས་དཀར་ནག་གང་ཞིག་གི་སྟེང་དུ་བྱུང་བ་དེའི་ཁ་དོག་གི་སྟེང་ནས་ནད་རྟགས་
མངོན་པ་སྟེ། (1)རླུང་གྱུར་སྔོ་ལ་སྲབ་པ། འཕེལ་འགྲིབ་འབྱུང་བ། དཀར་འོད་མི་ཐུབ་པ་དང་།(2) མཁྲིས་
གྱུར་ཐིག་ལེ་སེར་པོ་དང་། ན་ཟུག་འབྱུང་། མིག་པགས་རིམ་གཅིག་རྡོལ་བ་གསོ་དཀའ་ཙམ་དང་། རིམ་གཉིས་ཕུག་
པ་གསོ་རུང་ཙམ། རིམ་གསུམ་ཕུག་པ་གསོ་མི་རུང་བ་ཡིན། (3) བད་གྱུར་མཐུག་ཅིང་སྐྱ་བས་གཡོགས་པ་དང་།
ན་ཟུག་ཅུང་ཆུང་། (4） ཁྲག་གྱུར་མཚོན་གྱིས་གཙེས་ཏེ་བྱུང་བ་དམར་པོར་འོང་ངོ༌། །དེ་དག་ཀུན་ལ་ཟུག་འབྱུང་
བ་དང་། རྩུབ་ཅིང་མཆི་མ་འོང་། མཐོང་བྱེད་རྒྱལ་མོའི་སྟེང་དུ་བྱུང་ན་ཟངས་གཟེར་བཏབ་པ་དང་འདྲ་སྟེ་དཀྱིལ་
གྱོང་ན་གསོ་དཀའོ། །
4. རབ་རིབ་ཀྱི་ནད་ནི། མིག་ཆུའི་ནང་རིམ་པར་འཇུག་སྟེ། དང་པོར་ཞུགས་དུས་རེས་གསལ་རེས་མི་
གསལ་བ་དང་། གཉིས་པར་ཐག་རིང་གི་དངོས་པོ་ཆུང་བ་མི་མཐོང་ཞིང་། གཟིར་ནས་བལྟས་ཚེ་ལོག་པར་མཐོང་།
སྟེང་ནས་ཞུགས་ན་མཐོ་བ་དང་རིང་བ། མས་ནས་ཞུགས་ན་དམའ་བ་དང་ཉེ་བ་མཐོང་ལ་ལོགས་གཉིས་ཀྱི་གར་
ཞུགས་ཕྱོགས་མི་གསལ་བར་གྱུར་པའི་ཚེ་མིག་ནད་རབ་རིབ་ཏུ་སོང་བས་གསོ་བ་བསྒྲིམ་དགོས། (1)རླུང་གྱུར་ནི།
དུ་བ་ལྟ་བུ་རབ་རིབ་དང་། སྐྲ་ཤད་འཛག་པར་སྣང་བ་དང་། སྦྲང་བུ་ལྟ་བུ་མཐོང་བ། གཟུགས་ཀུན་ཟ་ཟིར་སྣང་བ་
སོགས་འབྱུང་། (2)མཁྲིས་གྱུར་ནི་གློག་དང་མེ་སྒྲོན་ལྟ་བུ་དང་། རྨ་བྱའི་སྒྲོ་མདོངས་ལྟ་བུ་འབྱུང་། (3) བད་
གྱུར་ནི་མུན་པ་འཐིབས་པ་ལྟ་བུའི་མཐོང་སྣང་འོང་། (4) ཁྲག་གྱུར་ནི་མིག་ལམ་སྣང་ངོར་དམར་པོ་མཐོང་བའོ།
རབ་རིབ་ཀྱི་ནད་དེ་རྣམས་རིམ་པ་གསུམ་པར་ཞུགས་ཚེ་ནས་འགེབས་པའི་དབང་གིས་སྟེང་ངོས་མཐོང་ཡང་འོག་
ངོས་མི་མཐོང་པ་དང་། རས་ཀྱིས་མིག་ལ་བཀབ་ནས་ཕྱི་རོལ་དུ་བལྟས་ཚེ་གསལ་བར་མི་མཐོང་བ་བཞིན་ནད་
མདོག་རླུང་སྔོ་མཁྲིས་སེར་ཁྲག་དམར་བད་དཀར་འདུས་པ་འདྲེས་མར་སྣང་བ་འབྱུང་སྟེ། དེ་རྣམས་ཀྱང་སྔོན་པོ་
ཞེས་བྱ་བའི་རིམ་པ་བཞི་པར་སླེབ་པ་ན་མཐར་དེས་རྒྱལ་མོ་ཁེབས་ཏེ་ལོང་བར་འགྱུར་བ་ཡིན་ནོ། ། །
5. འགྲིབ་རིགས་བཅུ་གཉིས་ལས། (1) སྲོད་ལོང་ནི་ཉིན་གྱི་དུས་སུ་གཟུགས་རྣམས་མཐོང་ལ་མཚན་
མོར་མཐོང་བྱེད་ཀྱི་ནུས་པ་ཉམས་པས་ནག་པོ་ལང་ལིང་གིས་ཁེབས་ནས་འོང་། (2） ཤ་ལྷག་ནི་སྐུ་བོ་ཟུག་ཆུང་
243



ཞིང་དལ་བུས་སྐྱེ་བཞིན་ཁེབས་ནས་འོང་། (3) ཤ་མཛེར་ནི་ར་རིལ་ལྟ་བུ་དམར་ལ་འབུར་བ་འོང་ཞིང་། དེ་རྒྱུས་
ནས་མདོག་ནག་ལ་རྒྱ་ཆེམཐུག་པ་འབྱུང་། (4)རྩ་དྲ་ནི་རྩའི་དྲ་བ་མཐུག་པོས་ཁྱབ་ནས་འོང་། (5） སྔོ་རིབ་ནི་
སྒོང་སྤྲིས་ལྟ་བུ་སྲབ་པོས་ཁྱབ་ནས་འགྲོ། (6) ལིང་ཏོག་ཁེབས་པ་ནི་སྲབ་དང་མཐུག་པས་སྒྲིབ་པ་གཉིས་ལས་
མཐུག་པོ་ཡོས་སྤོ་གས་པ་ལྟ་བུ་དང་། ཚྭ་རྡོག་བཞག་འདྲ་གཉིས་ནི་བཅོས་དཀའ་བ་དང་། སྲབ་པས་སྒྲིབ་པ་དག་
བཅོས་སླའོ། །ནང་འགྲིབ་གཉིས་ལས།（7) ཆུ་འཁྲུགས་ནི་ཆུ་མཚོ་དང་། མཐོང་བྱེད་གཉིས་འཁྲུགས་ནས་
འདྲེས་ཏེ་སྣག་ཚ་ལྟ་བུ་ནག་ངམ་དུ་སོང་བ་དང་། (8) མཐོང་བྱེད་རྩ་མདངས་ཉམས་པ་ནི། སྒྲིབ་བྱེད་རིགས་སྔོ་
རིབ་སོགས་མེད་ཀྱང་མཆིན་རྩ་རྡོ་རྗེ་ཅན་དང་། ཀླད་རྩ་འཁྱིལ་བ་ཞེས་པའི་རྩ་དེ་དག་གིས་མིག་གི་རྒྱལ་མོའི་རྩ་
མདངས་དང་ཟུངས་བསྐྱེད་པའི་ནུས་པ་ཉམས་པས་ནག་སང་དུ་སོང་བ་ཡིན་ནོ། །མིག་ཤུན་དང་མིག་འབྲས་བར་
འགྲིབ་བྱེད་བེ་སྣབས་སྐྱ་བོ་ཤོར་བ་ཡིན་པས་འདིར་བར་འགྲིབ་རིགས་བཞི་ལས། (9) རླུང་གིས་འགྲིབ་པ་ཉི་མ་
འདྲ་བ་དང་( 10) མཁྲིས་པས་འགྲིབ་པ་འུག་པའི་མགི་ལྟར་སེར་བ། (11)བད་ཀན་གྱིས་འགྲིབ་པ་དཀར་པོ་
ཟླ་བ་ལྟ་བུ། （12) འདུས་པ་དང་དུག་གིས་འགྲིབ་པ་འཇའ་ཚོན་འདྲ་བ་འབྱུང་བ་ཡིན་ནོ། །
བཅོས་ཐབས། སྤྱི་བཅོས་ལ། གསལ་བྱེད་བདུན་པ་དང་། དགུ་པ། བཅོ་ལྔ་པ་སོགས་ཀྱི་ལྡེ་གུ་དང་། འབྲས་
གསུམ་སྨན་མར། ཨ་ཝ་བཅོ་ལྔ་སོགས་ཁོང་དུ་གཏོང་། སྐམ་འདེབས་དང་བྱུག་པ་གང་རུང་དུ་གསལ་བྱེད་སྤོས་རེང་
ཆེ་ཆུང་དང་། མན་ངག་རྒྱལ་མོ་ཆུ་འབྱེད་སོགས་འབྲེལ་ཡོད་སྨན་སྦྱོར་རྣམས་གང་ལ་གང་ཕན་གྱིས་བསྟེན་པ་དང་།
དཔྱད་དུ་རླུང་རིགས་ལ་སྣུམ་འཆོས། མཁྲིས་པར་འཁྲུས། ཁྲག་ལ་དཔྲལ་རྩ་མཐོང་རྩ་སྣ་རྩེ་རྣམས་གཏར་བ་དང་།
བད་ཀན་ལ་སྐྱུགས་ཀྱིས་སྦྱང་། གཞན་ཡང་མེ་བཙའ་དགོས་པའི་རིགས་ལ་མེ་གདབ་པ་སོགས་ཀྱིས་བཅོས། ཟས་
སྤྱོད་ནི་རོ་ཚ་སྐྱུར་དང་རུལ་སུངས་ཀྱི་ཤ་རྙིང་པའི་ཚོད་མ། མར་ནག བུ་རམ་སྨུག་པོ་སོགས་སྤངས་ཤིང་། དུད་པ་
དང་བསེར་བུའི་ནང་སྡོད་པ། དྲག་ཤུལ་གྱི་ལས། ཆགས་སྤྱོད། ངག་ལས་དྲག་པ་སོགས་སྤང་ངོ༌། །
བྱེ་བྲག་གི་གསོ་ཐབས་ལས། 1. མིག་ཆུའི་ནད་ལ་སྤང་རྩི་བཅུ་གཉིས་དང་། གུར་ཁྱུང་། རྡོ་རྗེ་རབ་འཇོམས།
སྤང་ཁྲག་བཅུ་གཉིས་སོགས་ནད་རྟགས་དང་བསྟུན་ནས་གཏོང་། ཁྱད་པར་རླུང་གྱུར་ལ་རྒྱུད་ཀྱི་གུར་གུམ་སྣ་སྨན་
བཏང་ཞིང་། སྐྱེར་ཁཎ་ཞོ་སྦྲང་བྱུག མཁྲིས་གྱུར་ལ་འབྲུམ་པ་བཞར་རྗེས་ཆུ་དྲོན་གྱིས་བཀྲ་ཞིང་ག་བུར་ལྔ་པ་སྦྱང་
དང་སྦྱར་ནས་མིག་ལ་བྱུག ཁྲག་གྱུར་འབྲུམ་པ་བཞར་རྗེས་གང་ཉེའི་རྩ་གཏར་བ་དང་། ཨུཏྤལ་ལྔ་པ་བསྐོལ་གྲངས་
མིག་ལ་བྱུག བད་གྱུར་འབྲུམ་པ་བཞར་ནས་ནག་མཚུར་ལྔ་པ་དང་། མདུང་རྩེ་ལྔ་པ་རྒྱུད་བཞིན་སྦྱར་ནས་བྱུག
འདུས་གྱུར་ལ་མིག་ཆུ་དང་རྫི་མ་ལེགས་པར་ཕྱེས་ནས་སྐྱེར་ཁཎ་ལྔ་པ་ཟངས་སྣོད་དུ་སྦྱངས་པའི་ཁུ་བ་བླུག་པའམ།
244



ཕོ་རིས་བཅུ་གསུམ་སྦྲང་སྦྱར་བྱུག་པ་བྱ། སྲིན་གྱུར་ལ་ཁབ་རྩེས་ཐོར་པ་བརྟོལ་བ་ལ་ནག་མཚུར་ལྔ་སྦྲང་རྩི་དང་སྦྱར་
ནས་ཕྱུག་མིག་ནད་སྒྲ་ངན་ལ་སེང་ཕྲོམ་དྲུག་པ་ནུ་ཞོ་སྦྱར་བས་བྱུག་པ་དང་། ཆུ་སེར་དང་རྣག་ཁྲག་ལྟ་བུ་མིག་གི་གྲ་
མཚམས་ནས་འཛག་ན་སྐྱེར་ཁཎ་ཁུ་བར་གླ་རྩི་སྦྱར་བའི་ཆུས་ཡང་ཡང་འཁྲུ་བ་དང་། དེ་རྗེས་ག་པུར་གསུམ་པས་
བྱུག་པ་བྱའོ། །
2. མིག་ཚག་ལ་སྤང་རྩི་བཅུ་གཉིས་པ་དང་། རྡོ་ཁྲག གུར་ཁྱུང་སོགས་ནད་རྟགས་དཔགས་ནས་གཏོང་བ་
དང་། ཁྱད་པར་སྐམ་ཚག་གི་རིགས་ལ་ཏི་ཚ་སེར་པོ་མེར་བསྲེགས་པའི་དུད་པ་ཅུ་གང་དང༌། རྒྱལ་མོ་ཀ་ར། མེ་ལོང་
གཡའ་བླངས་པ་བཅས་མར་གསར་སྦྱར་བས་བྱུག་པ་དང་། གཤེར་ཚག་ལ། དཔྲལ་རྩ། མིག་རྩ། སྣ་རྩེ་རྣམས་
གཏར་བ་དང་། སྐྱེར་ཁཎ་ར་འོ་སྦྱར་བ་བྱུག ཚག་རིགས་ཀུན་ལ་སག་རྩི་བདུན་པ་རྒྱུད་བཞིན་སྦྱར་ལ་བྱུག་གོ།
གདུང་མྱུར་རླུང་རྟགས་ཅན་ལ་འབྲས་གསུམ་སྨན་མར་སྦྱིན་ཞིང་། དཔྱད་དུ་སྨིན་སྟེང་གཉིས་དང་། ལྟག་པའི་སྤུ་
འཁྱིལ་གཉིས། རྟིང་པའི་དྲེག་པ་སླེབས་མཚམས་བཅས་སུ་མེ་བཙའ་གདབ། ཁྲག་མཁྲིས་ཅན་ལ་ཕྱི་རྒྱུད་ལྟར་གྱིས་
སྦྱང་ཞིང་། ལག་པའི་རུ་ཐུང་དང་། མགོའི་གསེར་མདུང་གར་བབས་གཏར་བ་དང་། དམར་ཚགས་ཟུག་དང་
བཅས་ན་ན་ཤིང་མངར་ལྔ་པ་བསྐུ་བ་དང་། གསལ་བྱེད་དགུ་པའི་ལྡེ་གུ་བཏང་། བད་གྱུར་ལ་ཕྱི་རྒྱུད་ལྟར་གྱི་སྐྱུགས་
བྱ་ཞིང་། ནིམ་པ་དྲུག་པའི་བསྡུས་ཁུ་དྲོ་འཇམ་བླུག་པ་དང་ཚ་བ་གསུམ་གྱི་སྨན་མར་བཟའ་འོ། །
3. ལིང་ཐོག་ལ། སྨན་སྤང་ཁྲག་བཅུ་གཉིས་དང་། གུར་ཁྱུང་། རྡོ་ཁྲག་ གསལ་བྱེད་མདུང་རྩེ་ཉེར་ལྔ་སོགས་
རིག་པས་དཔགས་ནས་གཏོང་བ་དང་། མིག་སྨན་ཕ་ལ་དང་། རྡོ་མཁྲིས་གསུམ་པ་སྐམ་འདེབས་བྱ་བ་དང་། རྒྱ་ཚྭ་
ལྔ་པ་སྦྱར་བས་བླང་ངོ༌། །ཁྱད་པར་ཁྲག་མཁྲིས་ཅན་དང་མཚོན་གྱིས་གཙེས་པ་ལ་སྐྱེས་ཁཎ་དང་སྤོས་རེངས་ཆུ་
གཙང་སྦངས་པའི་ཁུ་བ་ཡང་ཡང་མིག་ནང་གཏིགས་པ་དང་། འཁྲུས་སྨན་དང་གཏར་ག་སྦྱར་ཀྱང་རུང་། རླུང་གྱུར་
ལ་ཞུན་མར་བཟའ་ཞིང་དེ་གའི་རླངས་པས་བདུག་པ་དང་སྒོག་ཆབ་བཏང་། བད་གྱུར་ཉ་ཕག་གི་ཤ་ཟོས་པས་ཤིས་
པ་ཡིན། དེ་ལྟར་ལིང་ཐོག་ཀུན་རྙིང་པར་སོང་ནས་ཤུ་དག་དྲུག་པའི་ཕྱེ་མ་སོགས་འབྲེལ་ཡོད་སྨན་སྦྱོར་རྣམས་
བཀོལ་བའམ་ཡང་ན་སྦྲང་མས་ལུམས་བྱས་རྗེས་ལ་ཚའི་དུད་པས་བདུག་སྟེ་ལྕགས་ཀྱུས་བཤུའོ། །
4. རབ་རིབ་ནད་ལ། གསལ་བྱེད་ལྕགས་ཕྱེ་ཉེར་ལྔ་དང་། མདུང་རྩེ་ཉེར་ལྔ། ཟླ་ཤེལ་བདུད་རྩི་མ། མན་
རྒྱུད་ཨ་ཝ་བཅོ་ལྔ། གུར་གུམ་བཅུ་གསུམ། ཨ་གར་སོ་ལྔ་སོགས་རླུང་མཁྲིས་བད་ཀན་ཁྲག་བཅས་ཀྱི་ནད་ཁམས་
དང་བསྟུན་ནས་གཏོང་བ་དང་། གཞན་ཡང་སྦང་མ་བཞི་པ་བསྲེག་ཐལ་གྱི་ལྡེ་གུ་བྱུག་བ་སོགས་དང་རྒྱལ་མོ་ཆུ་
འབྱེད་སོགས་གཏིགས་པའི་སྨན་གང་ཟབ་བསྟེན། ཟས་སྤྱོད་ཉ་ཤ་ཕག་ཤ་སྒོ་ང་གོ་སྟོད་རྣམས་བསྟེན་ཅིང་གནོད་
245



པའི་རིགས་ཀུན་སྲུང་བ་དང༌། རྐང་པ་ཆུས་དག་པར་བཀྲུས་ནས་འབྲི་མར་ཕག་ཚིལ་གོ་སྙོད་རྣམས་སྦྱར་བས་བྱུག་
པ་བྱ། རྒྱུན་དུ་རྐང་རྗེན་མི་འགྲོ་ཞིང་དྲག་ཤུལ་གྱི་ལས་སོགས་སྤང་།
5. འགྲིབ་རིགས་རྣམས་ལས། སྲོད་ལོང་ལ་ཕོ་བ་རིས་ཞོ་དང་སྦྱར་བ་མིག་ལ་བྱུག་ཅིང་། རའི་མཆིན་པ་
དམར་པོ་ཟོས་པས་ཕན་པ་དང་། ཕྱི་འགྲིབ་ཤ་ལྷག ཤ་མཛེར། རྩ་དྲ་རྣམས་ལས་ཤ་མཛེས་གསར་པའི་དུས་ཁྲག་
མཁྲིས་ལས་གྱུར་པའི་གདུང་བའི་མིག་ཚག་ལྟར་བཅོས་པ་དང༌། རྙིང་པར་གྱུར་ནས་ཁབ་རྩེས་ཕུག་ལ་མཐེ་མོས་
མཉེ། དེ་གསུམ་གང་ཞིག་རྒྱས་པར་གྱུར་ཚེ་དེད་དཔོན་བཅུ་སྦྱོར་ལ་ཨ་བ། ཨ་རུ། ལྕགས་དྲེག་བསྡེབས་པའི་ཁྲུས་
དང་། གསེར་མདུང་དང་མིག་རྩ་གང་རུང་གཏར་བ་དང་། སྨན་དུ་ཨ་གར་བཅོ་ལྔ་གཏོང་། དེ་རྗེས་ཞུ་མཁན་བཙོས་
པའི་རླངས་དུགས་བྱས་ཏེ་མཐེ་མོས་མཉེས་ལ་གཙགས་བུས་བཤུས་ཤུལ་ཆུ་ལྕག་བྱས་ནས་སྦྲང་དང་མར་གསར་
བྱུགས་ལ་བཅིངས། དེ་རྗེས་མན་རྒྱུད་དང་སྙིང་པོ་བསྡུས་པ་ལྟར་གྱི་ཨར་བསྲེགས་ཕྱེ་མ་བཏབ་ཅིང་ཁབ་རྩེས་ཕུག་
པ་དང་། གཙགས་བུས་བཤུས་ནས་དཔྱད་བྱས་པས་ནད་ལྷག་མ་ལུས་པ་གཅོད་པར་བྱེད་པ་དང་། རབ་རིབ་དང་
ལིང་རོ་ལའང་ཕྱེ་མ་དེ་མཆོག་ཏུ་ཕན་ནོ། །སྔོ་རིབ་དང་ལིང་རོ་སྲབ་མོས་ཁྱབ་པ་ལ་གོང་གསལ་རྒྱལ་མོ་ཆུ་འབྱེད་
བསྟེན་པ་དང་། པ་ཡག་བརྒྱད་པ་སྦྲང་སྨྱོན་ལ་སྦྱར་བ་བླུགས་རྗེས་ཕུག་རོན་གྱི་སྒྲོས་འཕྱག་པས་ཕྱི་འགྲིབ་ཀུན་སེལ་
བར་བྱེད་དོ། །ནང་འགྲིབ་ལ་མིག་ནང་ཆུ་འཁྲུགས་པ་སེལ་བ་དང༌། རྩ་མདངས་ཉམས་པ་གསོ་ཕྱིར་མུ་ཁྱུད་འཛིན་
པའི་ལུགས་ཀྱི་གསལ་བྱེད་དང༌། གསལ་བྱེད་ཁྱད་པར་ཅན་སོགས་ཁོང་སྨན་བསྟེན་པ་གལ་ཆེ་བ་དང་། ཟས་སྤྱོད་
མཐུན་པའི་བཅོས་མཐའ་དག་ལ་འབད་དགོས་སོ། །
བར་འགྲིབ་ཐུར་མས་དབྱེ་བ། དེ་ལ་སྔོན་འགྲོ་དང་། དངོས་གཞིའི་ཆོ་ག ཕྱི་རྗེས་བཅས་རྣམ་པ་གསུམ་གྱི་སྒོ་
ནས་བསྟན་པའོ། །
སྔོན་འགྲོ། དེ་ལ་ཡང་ནད་གཞིའི་སྔོན་འགྲོ་དང་། དུས་ཀྱི་སྔོན་འགྲོ། དཔྱད་ཀྱི་སྔོན་འགྲོ་གསུམ། 1. ནད་
གཞིའི་སྔོན་འགྲོ་ནི་ནད་རིགས་ཀྱིས་དབྱེ་རུང་མིན་བལྟ་དགོས། (1) དབྱེ་མི་རུང་བ་ལུད་པ། ཆམ་པས་བཏབ་པ།
མ་ཞུ་བ་འཁྲུ་སྐྱུག་ཅན། ཡ་མ་མགོ་ནད་ཡོད་པ་སོགས་སྔོན་དུ་མ་བཅོས་པར་དབྱེ་མི་རུང་། ཡང་འདུས་པས་མིག་
ཚིལ་ཞུ་བ་དང་། ཕྱི་འགྲིབ་གཉིས་དབྱེ་མི་རུང་མ་སྨིན་པའི་དུས་སུ་བསལ་ཡང་སླར་འདེབས་པར་འགྱུར། གལ་ཏེ་མེ་
འོད་དང་ཟླ་ཉི་ཤར་བ་དང་ནུབ་པ་མི་མཐོང་ན་དབྱེ་པའི་དུས་ལས་འདས་ཏེ་རྒྱལ་མོའི་མཐུ་ཉམས་པས་དབྱེ་མི་རུང་
བ་ཡིན། (2)དབྱེ་རུང་བ་ནི་རྟགས་དེ་རྣམས་ལས་ལྡོག་ཏེ་ཆུ་ནང་དུ་ཞག་ཐིག་འདྲ་བ་དང་། ཟླ་བ་ཉ་གང་བ་ལྟ་བུ་
སྐྱ་སྒོ་རེ་ཡོད་པའི་ཚེ་ན་དབྱེ་རུང་ངོ་། །
246



2. དུས་ཀྱི་སྔོན་འགྲོ་ནི་སྤྱིར་རླུང་གྱུར་འགྲུབ་པ་ལོ་གསུམ་ནས་སྨིན་པ་དང་། བད་གྱུར་ལོ་གཅིག་འདུས་
གྱུར་ལོ་ཕྱེད་དང་གཉིས། མཁྲིས་གྱུར་ཟླ་བ་དྲུག་གི་དུས་སྨིན་པའི་དུས་ཡིན་ཀྱང་སྨིན་པ་མ་བྱུང་ན་ཟས་ཀྱིས་སྨིན་
པར་བྱ་དགོས། སྨིན་པའི་རྟགས་མི་གསལ་བར་གྱུར་ནས་མ་འགྱངས་པའི་དུས་ཡིན་ནོ། །
3. གསུམ་པ་དཔྱད་ཀྱི་སྔོན་འགྲོ་ནི། ནད་བཤིག་ཅིང་འགྲིབ་བྱེད་བསལ་སླ་བའི་ཕྱིར་དུ་ཉུང་མའི་ལོ་མ་ངར་
པ་དང་བཅས་པ་ཞུ་མཁན་དང་མཉམ་དུ་ཆང་ལ་བཙོས་པས་རླངས་བདུག་བྱའོ། །
དངོས་གཞིའི་ཆོ་ག་ནི། ཐུར་མ་བྲ་བོ་དང་། འབྲི་ལྕེ་བ་དང་། གཟོང་ཁ་འདྲ་བ་རྣམས་ཡིན་དགོས་ལ་ཚད་ནི་
གཞུང་ལྟར་ཆག་ཚད་ལྡན་པ་ཡིན་དགོས། འདུ་ལོང་མེད་པའི་སར་སྔ་དྲོའི་དུས་ནད་པ་ཁ་ཉི་ཤར་འོད་གསལ་བའི་
ཕྱོགས་ལ་བལྟས་ནས་སྡོད་བཅུག་སྟེ་ནད་གཡོག་གཅིག་གིས་རྒྱབ་ནས་བསྟེན། སྣམ་རས་གཙང་མས་ལག་པ་
གཉིས་སྐེད་པ་དང་མཉམ་དུ་འགུལ་མི་ནུས་པར་བསྡམ། ནད་གཡོག་ཅིག་གིས་རྡོ་གཉིས་མི་དབྱེ་བའི་ཕྱོགས་སུ་
བརྡུངས་ཏེ་དེ་ལ་བལྟ་རུ་གཞུག གསང་ས་སྟོད་ལྷ་གསང་། བར་མི་གསང་། སྨད་བདུད་གསང་ཞེས་བུ་གའི་གསང་
གསུམ་ལ་ཐ་སྙད་བཏགས་པ་ལས་བར་མི་གསང་དུ་བརྡེག་པར་བཤད་ལ། གསང་དེ་རྣམས་ལ་ཐུར་མའི་ཁྱད་པར་
ཡང་། སྨད་བདུད་གསང་ལ་བྲ་བོ་དང་། བར་མི་གསང་ལ་གཟོང་ཁ། སྟོད་ལྷ་གསང་ལ་འབྲི་ལྕེ་བསྔགས། གྲོ་འབྲིང་
གི་ཚད་ལྡན་ཞིག་མིག་གི་ཕྱི་ཟུར་དཀར་ནག་མཚམས་ནས་དར་ཡེ་གང་དཀར་པོའི་སྟེང་དུ་གཞལ་ལ་རྩ་མེད་སའི་
བར་གཅིག་ཏུ་ཡེའུ་རྩེ་མོ་བཙུག་ཅིང་འདྲིས་སུ་བཅུག རྩའི་བར་དོག་ན་ཡེའུས་འཕུལ་བས་ཡངས་སུ་འགྲོ། མིག་
དང་ཡེའུ་འདྲེས་ནས་ཡེའུས་རེག་རེག་བྱས་ཀྱང་མི་འགུལ་བར་འདུག། ཚ་ན་ཐུར་མ་བརྡེག་དགོས་ཀྱང་གསང་
དམིགས་སུ་མི་ཕོག་པར་གྲ་ཟུར་ཕྱོགས་སུ་ཐུར་མ་བྱེས་ན་ནད་ཀྱི་སྒྲིབ་བྱེད་དེ་མི་སུམས་པའི་སྐྱོན་ཡོད་ལ་བསྡུས་ན་
སྒྲིབ་བྱེད་ཐུར་མ་ལ་འབྱར་ནས་སྦ་མི་ཐུབ། སྨིན་མ་ཕྱོགས་སུ་གྲོ་འབྲིང་གང་ཙམ་ཕྱིར་བསྐྱེད། བཙན་རྩ་ཞེས་པ་
མིག་རྩ་དམར་པོ་ལས་གདོང་བྱོལ་བའི་ཐུར་རྩེ་གང་གི་དབུས་གསང་ཡིན་པས་དེ་ལ་བརྡེག་པར་བྱ། བརྡེག་ཐབས་
ནི་སྨན་པའི་ལག་པ་གཡོན་པའི་སོར་མོ་གསུམ་གྱིས་ནད་པའི་མིག་མི་འགུལ་བར་བཟུང་། གཡས་ཀྱི་ཐུར་མའི་
ཞབས་གསང་དེར་བསྟན་ནས་ནན་ཙམ་བྱས་ཏེ་འདྲིས་སུ་བཅུག དེ་འཕྲལ་ཐུར་མ་མགོ་མཇུག་ལྡོག་སྟེ་མཐེབ་མོ་
དང་མཛུབ་མོའི་སྟེང་གུང་མོ་བརྩེགས་པས་བརྟན་པར་བཟུང་། སྨན་པ་ཡིད་མི་ཞུམ་པར་བློ་བརྟན་པོའི་སྒོ་ནས་
གསང་དུ་ལེགས་པར་བཙུགས་ལ་ཐུར་མའི་མགྲིན་པར་རི་མོས་བཀྲ། ཁ་གཏད་པ་དེར་མཐེབ་མཛུབ་བསྟེན་པ་ནི་
ཐུར་མ་བྱ་མི་འདའ་བའི་མན་ངག་ཡིན་པས་དེ་ལྟར་གྱིས་མིག་ནང་དཀར་པོའི་དཀྱིལ་དུ་མ་ཡོ་བར་ལག་ཚོད་ཀྱིས་
བརྡེག་ལ་ནེམ་གྱིས་དབུལ། ལེགས་པར་ཕུག་ནས་པུས་ཞེས་བྱ་བའི་སྒྲ་འབྱུང་ན་ཨེན་ཙམ་ཐུར་མ་དེ་གར་ཕུལ་ལེ་
247



བཞག་ནས་ནད་པ་སྤྲོ་བསྲིངས། འཚི་མེད་བལ་དཀར་གྱིས་མིག་ལ་ཆུ་ལྕག་བྱ། དེ་ནས་བསལ་ཐབས་ནི་སྨན་པ་རང་
ལ་ནད་པའི་མིག་གདོང་ཚུགས་སུ་བལྟར་བཅུག་ནས་ཐུར་མ་འཕྲེད་ལ་བསྙལ་ཏེ་རྒྱལ་མོའི་སྟེང་དུ་བཏང་། མ་སླེབ་
ན་ཅུང་ཟད་བསྲིང་། རྒྱལ་མོ་དང་སྐྱ་རིབ་དང་ཐུར་རྩེ་གསུམ་མཉམ་པ་ཞིག་ཏུ་བྱ་བར་འདོད་དགོས། གལ་ཏེ་རིངས་
པས་འབྱར་ཐུང་བས་མི་སེལ་བས་མཁྲིས་འགྲིབ་ཕན་ལྟར་དྲིལ་བ་དང་། བད་འགྲིབ་བཙོང་ལྟར་བཤུ་བ་དང་།
འདུས་འགྲིབ་འོ་ལྟར་དབོ་བ་དང་། རླུང་འགྲིབ་སྤུ་ལྟར་གཟེངས་པས་འགྲིབ་བྱེད་གང་འདུག་དེརྣམས་དལ་བས་
བསལ་ལ་ལེན་པའམ་ལེན་མི་ནུས་པར་ཐུར་མས་མིག་གི་སྨད་ཕུག་འོག་ཏུ་སྦ། སྒྲིབ་བྱེད་དེ་དུམ་བུར་འཐོར་ན་
དབུས་སུ་བསྡུ་ཞིང་། བྲོས་ན་ཐུར་འོག་ཏུ་དགུག་པ་དང་། ཤོར་ན་ཡང་བསྐྱར་གླན་པ། དམས་ནས་གཏིང་དུ་ཤོར་
ན་ཁུས་གདབ། སྐད་ཆེར་འདོན། གློ་ལུ་སོགས་བྱས་པས་སྔར་ལྟར་སྒྲིབ་བྱེད་འོང་སྲིད་པས་དེ་དལ་བུས་བྱབས་ཤིང་
དྲིལ་བས་ཐུར་རྩེ་ལ་ཕུལ་བྱུང་ན་མི་འབྲོས་པས་ལེན་པའམ་སྦ། དེ་ལྟར་འགྲུབ་འབྱེད་བསལ་བའམ་སེལ་ཚད་ནི།
ནམ་མཁར་ཉི་མ་གཟས་སྒྲིབ་ལས་ཐར་བ་བཞིན་ཕྲ་རགས་ཀྱི་གཟུགས་རྣམས་འཕྲལ་དུ་གསལ་ཞིང་མཐོང་བ་ཡིན།
དེ་དུས་ཁྲག་ཤོར་ན་ཁྲག་རྩ་ཆད་པ་ཡིན་པས་ཆུ་ལྕག་བྱ། སྣག་ཚ་བོ་ན་ཐུར་རྩེ་གཏིང་དུ་ཐལ་བ་ཡིན། འོ་ལྟར་བོ་ན་
སྒྲིབ་བྱེད་འོ་སྐུ་འདྲ་བ་དེ་རལ་བ་ཡིན་པས་དེ་དུས་མི་གསལ་ཡངས་ནད་ཆུ་དྭངས་ནས་རིམ་གྱིས་གསལ་འོང་། མི་
ལྡོག་ཅིང་བརྟན་པར་བྱ་ཕྱིར་སྐད་འདོན་པ་དང་། གློ་ལུ་བ་དབུགས་བསྡམ་པ་བཅས་གོམ་འགའ་བཅག དེ་ལྟར་
བྱས་རྗེས་ལོག་ན་བསལ་ཞིང་མ་ལོག་ན་བརྟན་པར་ངེས་པས་ཆུ་གཙང་ལ་བལ་སྦྱངས་པ་གླན། དེ་སྟེང་སེང་རས་
ཀྱིས་མས་ནས་བཅིངས། སྔས་མཐོ་བར་བསྙལ། ལེགས་པའི་རྟགས་ནགས་ལ་ཁ་བ་བབས་འདྲ་སྐུ་དེང་ངེ་བ།
གངས་ལ་ཉི་ཤར་བཞིན་གསལ་བ། དཔྱད་རྗེས་དེ་ནུབ་ནས་ཟུག་མེད་ན་བདེ་འདོད་པ་ཡིན། ཉེས་རྟོགས། ཕུག་
དུས་རྩ་ཕྲན་ཆད་ནས་ཁྲག་གང་བ། སེལ་དུས་རྟོགས་ནག་ལངས་པ། དཔྱད་རྗེས་ཟུག་གཟེར་ལངས་ན་མི་འདོད་
པའི་རྟགས་བྱུང་བ་ཡིན་ནོ། །
ཕྱི་རྗེས་ལ། ཟས་སུ་མར་གསར་དཀར་པོ་དང་འོ་ཟན་བཙོས་པའི་སྐྱོ་མ་འདུར་བ་ལྡད་མི་དགོས་པ་བསྟེན་པ་
དང༌། སྐོམ་ན་ཆུ་གྲོག་བག་ཙམ་བཏུང་། སྲིད་པ་ལུ་བ། སྣབས་འཕྱི་བ། མཆིལ་མ་འདོར་བ། ལུས་ལྡང་ཉལ་སོགས་
དྲག་ཤུལ་གྱི་ལས་ཀུན་དང་། སྒྲ་ཆེན་དང་རླུང་ཕོག་པ་བསྲུང་བ། ཞག་བདུན་ལོན་ནས་ཟས་བཅུད་སོགས་ཆ་ཡིས་
གློད། ལོག་གནོན་འགྲམས་འགྲིབ་ཞར་བ་སོགས་ཀྱི་བཅོས་རྒྱུད་དང་ལག་ལེན་བཞིན་ཤེས་པར་བྱའོ། །
ཀོང་སྤྲུལ་ཟིན་ཏིག་ལས། མིག་ནད་ལ། མདོག་དམར་ལ་ཚ་བ་ཁྲག མིག་ཟུར་ཟ་བ་སྲིན། མཆི་མ་ཟག་ནས་
ཚ་བ་རླུང་། ན་ཚ་མེད་ནས་མི་མཐོང་བ་བད་ཀན་ཡིན། མིག་ནད་སྤྱི་ལ་སྐྱེར་ཁཎ་དང་། དེའང་མན་ངག་ཁ་ཚར་
248



ཅན་ཟབ། ཁྲུག་རྐྱེན་ལ་སྐྱུ་རུ་ཉེར་ལྔ། རྒ་ལོ། ཙན་དན་བཅོ་བརྒྱུད། ཁྱད་པར་ཁྲག་མཁྲིས་ཅན་ལ་སྤང་རྩི་བཅུ་
གཉིས་ཟབ། སྲིན་ལ་གུར་གུམ་བཅུ་གསུམ་རྩེ་གསུམ་ཁ་ཚར་ཅན། རླུང་རྐྱེན་ལ་སོ་ལྔ་སོགས། བད་ཀན་རྐྱེན་ལ་
བདུད་རྩི་སུམ་སྦྱོར། ཟླ་ཤེལ། གུར་གུམ་ཉེར་ལྔ། རླུང་རྐྱེན་ལ་ཁོང་སྨན་གྱིས་ཕན་དཀའ་བས་ཛཱ་ཏི་དང་གོ་སྙོད་
བཏབ་པའི་ཟན་དྲོན་གྱིས་བསྲོས་བྱེད། མིག་སྨན་སྤྱིར་གསལ་བྱེད་ལྕགས་རིལ། གསལ་བྱེད་ཉེར་ལྔ། མདུང་རྩེ་ཉེར་
ལྔ། གསལ་བྱེད་ཉི་ཟླ་འཁོར་ལོ། གསལ་བྱེད་དྲུག་པ་སོགས་དང་། མིག་གི་འབྱར་བཞག་རྒྱུ་དེའང་ཟབ་པ་ལག་
བླངས། ལྷ་ལུག་བའི་གསལ་བྱེད་སྤོས་རིང་བརྡར་བའི་ཁུ་བ་བླུག འགྲིབ་རིགས་ཡོད་པའི་མིག་ནད་ལ་དཀར་པོ་
དྲུག་སྦྱོར་གྱིས་ཕན། རྗེས་སུ་ནང་གསང་བརྒྱུད་དང་ཕྱི་གསང་རྣམས་ལ་མེ་ཚུགས་གང་བདེ་བྱ། ལིང་ཏོག་ལ་ཁོང་
སྨན་སྤང་རྩི་བཅུ་གཉིས་སྨན་ནད་ཐོན་པ་ལན་ཁ་ཤས་བཏང་། ནི་ལ་ཐོ་ཋ་ཞིབ་བཏགས་ཕྱེ་མ་ཐུར་རྩེས་བླངས་ནས་
ལིང་ཏོག་ལ་གླན་པས་འཕྲལ་དུ་ཕན། རྒྱལ་མོའི་སྟེང་དུ་འགྲོ་གྲབ་བྱུང་ན་ལིང་ཏོག་ཡོད་ཕྱོགས་ངོས་ཀྱི་ནང་གསང་།
རྒྱལ་མོའི་སྟེང་ནས་ནད་པ་རང་གི་ཐེབ་ཚོན་གང་གཞལ་མཚམས་སུ་མེ་བཙའ་བཏབ་པས་དེཕྱོགས་སུ་འཐན་འགྲོ།
འདི་ལ་སྔགས་གཙོ་ཆེ། མིག་ལྤགས་ལ་ཤ་འཛེར་ཆེན་པོ་བྱུང་ན། རྒྱས་ཚར་དུས་སྟོང་སྐུད་ཀྱིས་དམ་པར་བསྡམ།
བརྡོལ་ཤོར་མི་ཉན། རྩ་བ་ཕྲ་མོར་སོང་སྐབས་གྲི་གུ་རྣོན་པོས་བཅད། རྨ་ཁར་ཟངས་ཏེལ་བརྒྱག དམར་ཚག་ཚབས་
ཆེ་ན་དང་པོ་མ་ལྤགས། རྗེས་ཡ་ལྤགས་ནང་གཙགས་བུས་བྲད་ལ་ཤར་ཤར་མང་དུ་བཤག ཁྲག་ཐོན་ཤུལ་ཆུས་
བཀྲུས་ལ་མིག་སྨན་བླུག མིག་གི་པགས་སྲིན་ལ་ཁ་ཤའི་རྭ་ཚུགས་ཀྱིས་ཕན། མིག་ཁ་བས་ཕྱིད་ན་གླ་རྩི་ག་བུར་ཤེལ་
དཀར་དོམ་མཁྲིས་རྣམས་མཉམ་སྦྱོར་ཞིབ་བཏགས་ཆུ་གཙང་དང་སྦྱར་ཏེ་མིག་ལ་དྲུག དུ་བས་ཕྱིད་ན་གི་ཝཾ་གི་ཕྱེ་
མ་སྣ་ནས་འབུད། ཉི་མ་ལ་ཡུད་ཅིག་བལྟ། ཤ་གསར་དམར་པོས་ཡང་ཡང་ཕྱི་ཞིང་དུ་བ་ལ་འཛེམ། མིག་གི་འགྲིབ་
རིགས་ལ་ཐུར་མོ་སྨན་དཔྱད་གཞན་ལ་མི་ལྟོས་པར་མེ་བཙའ་ཁོ་ནས་བཅོས་ཚུལ་ནི། སྨིན་ལམ་མཇུག་ནས་དབུས་
དང་། མགོ་ནས་ཀྱང་དབུས་སུ་ཚོན་གང་གཞལ་བའི་སྨིན་དབུས་དྲང་པོའི་རུས་པའི་གདོང་ནས་གསོ་བྱ་རང་གི་
མཛུབ་མོའི་ཚིགས་གསུམ་པ་བཞག་སྟེ་གྱེན་དུ་བསླང་བའི་མཛུམ་རྩེ་སླེབས་མཚམས་དང་། སྐྲ་སྦལ་ཅན་རྣམས་ཀྱི་
སྨིན་དབུས་ཀྱི་སྐུ་མཚམས་ནས་གྱེན་དུ་ཚོན་གང་གཞལ་བ་དོན་གཅིག་པས། གནས་དེར་མནན་ན་མིག་འབྲས་ལ་
ཟུག་རྔུ་འབྱུང་བའི་དམིགས་ཡོད་པ་དེར་ལུག་རིལ་ཙམ་གྱི་གླུ་བ་ཤིན་ཏུ་དམ་པའི་མེ་ཚུགས་གཅིག་བཞག གཡས་
གཡོན་གཉིས་ཀར་བཞག་དགོས་སམ་གང་རུང་གཅིག་གིས་ཆོག་གསོ་བྱའི་མིག་དང་བསྟུན། དེ་ནས་མིག་གཡས་ལ་
ཚིགས་པ་དང་པོ་ནས་གཡས་སུ་སོར་བཞི་འཕྲེད་ལ་འཇལ་བའི་མཚམས་སུ་མནན་པས་མིག་ལ་ཟུག་འབྱུང་བ་དེ་
གཉིས་གང་རྙེད་དུ་སྤུ་ཚུགས་ཆེ་བ་རེ་བཞག གཡོན་པ་ལའང་དེ་དང་མཚུངས། འདི་ནི་སྔོན་ནས་ཚེར་མ་འགྲིབ་པ་
249



གསལ་ཐུབ་ལ། འགྲིབ་བཞིན་པ་སླར་མི་འགྲིབ་པའི་གསང་གཅོད་ཞལ་ཤེས་ཁོ་ན་ཡི་གེར་བཀོད་པའོ། །ཞེས་
སོ། །
བཞི་པ། རྣ་བའི་ནད།
རྣ་བའི་ནད་ནི། རླུང་མཁྲིས་བད་ཀན་ཁྲག་དང་འདུས་པའི་ནད་དང་། འོན་པ་རིགས་བཞི་བཅས་ཀྱི་ནད་
རྣམས་བསྡུས་ནས་རྣ་བའི་ནད་དུ་བསྟན་པ་ཡིན་ལ། འདིར་རྒྱུ་རྐྱེན་དབྱེ་བ་རྟགས་བཅོས་བཅས་ཀྱི་སྒོ་ནས་བཤད་
པ་ཡིན་ནོ། །
གཅིག རྒྱུ་རྐྱེན། །
རྒྱུ་ནི་རླུང་མཁྲིས་བད་ཀན་བཅས་ལ་སློང་རྐྱེན་ཟས་དང་སྤྱོད་ལམ་སོགས་མི་མཐུན་པའི་རྐྱེན་དུ་མས་འདུ་
བ་འཁྲུགས་ནས་རྣ་བའི་ནད་བསྐྱེད་པར་འགྱུར་རོ། ། །
གཉིས། དབྱེ་བ།
ནད་དང་འོན་པ་གཉིས་ཀྱི། 1. ནད་ལ་རླུང་གྱུར་དང་། མཁྲིས་གྱུར། ཁྲག་གྱུར། བད་ཀན་ལས་གྱུར་པ་དང་
བཞི། འདུས་པ་ལས་གྱུར་པའི་རྣག་འཛག་པ་དང་། འབྲུམ་ཐོར་བྱུང་བ་བཅས་དྲུག་
2. འོན་པ་ལ་སྒྲ་བཅས་འོན་པ་དང་། རྣ་སྤབས་སོགས་ཀྱིས་འགགས་ནས་འོན་པ། གང་ཡང་མེད་པར་སྐམ་
འོན༑ མ་རླུང་བུ་ལ་ཤོར་བ་དང་བཞི་བཅས་བསྡོམས་པའི་དབྱེ་བ་བཅུའོ། །
གསུམ། ནད་རྟགས།
1. རྣ་ནད་རླུང་གྱུར་གྱི་རྟགས་ནི། གཟེར་ཟུག་ཆེ་ཞིང་སྟོང་སྙམ་སེམས་པ། གྲང་ན་མི་བདེ་བ་དང་། མགོ་
བོའི་གཞོགས་ཕྱེད་ན། མཁྲིས་གྱུར་རྟགས་མེ་ཉི་སོགས་ཚ་བའི་རྐྱེན་བྱུང་ཚེ་ན་ཟུག་ཆེ་ཞིང་མགོ་བོ་ན། ཆུ་སེར་མྱུར་
དུ་འཛག་ཅིང་གང་རེག་ལ་འབྲུམ་ཐོར་རྣག་བཅས་འབྱུང་། འགྲམས་ཁྲག་ལས་གྱུར་པ་ནི་མགོ་བོ་ལྕི་ལ་ཟུག་ཆེ།
དྲོད་རིགས་གནོད་ཅིང་གྲོང་ན་བདེ་བར་ཚོར། བད་གྱུར་རྟགས། མགོ་དང་འགྲམ་པ་ལྕི་ལ་ཟུག་ཆུང་ཡང་ཟ་འཕྲུག་
ཚེ། སྐྲངས་པ་འབྱུང་ཞིང་རྙིངས་ནས་རྣག་སྐམ་པོ་འཛག འདུས་པ་ལས་གྱུར་པ་གང་ཡང་དེ་དག་ཀུན་གྱི་རྟགས་
250



ལྡན་ཞིང་རིམ་གྱིས་སྒྲ་ཡང་མི་ཐོས་པ་དང་། རྣག་འཛག་པ་ལས་གྱུར་པ་ནི་མདོག་དང་སྐ་སླ་མ་ངེས་པ་རྒྱུན་དུ་
འཛག འབྲུམ་ཐོར་ཅན་ནི་ཐོར་པ་དང་འབྲུམ་པ་འབྱུང་ཞིང་སྐྲངས་ནས་རྣག་བསགས་པ་ཡིན།
2. སྒྲ་བཅས་འོན་པ་ནི་ཆུའི་ཤང་སྒྲ་དང་རྔ་སྒྲ་ལྟ་བུ་སྣང་ངོར་ཐོས་ཤིང་འོན། སྣ་སྤབས་ཀྱིས་འགགས་པ་ནི་
རྣ་བ་ཁེངས་ཤིང་འཐིབ་ལ་སེམས་ཀྱི་སྣང་ངོར་ཅི་ཐོས་ཤུགས་ཇེ་ཆུང་དུ་འགྲོ་བ་དང་རྣ་བ་འུར། སྐམ་འོན་སྟོང་སང་
སང་ནག་གམ་ཡང་ན་དམར་སང་སང་པ་འབྱུང་། མ་རླུང་བུ་ལ་ཤོར་བ་ནི་བྱིས་པ་སོ་སྐྱེ་བའི་དུས་སུ་བྱུང་བ་མང་སྟེ་
རྣ་བར་ཟུག་འབྱུང་བ་དང་། རྣག་འཛག་ཅིང་འོན་པར་གྱུར་པའང་ཡོད་དོ། །
བཞི། བཅོས་ཐབས།
1.རྣ་ནད་རླུང་གྱུར་ལ། སྣུམ་ལྡན་དྲོད་དུགས་བྱ་བ་དང་། ཤིང་ཀུན་གསུམ་པ་མར་སྦྱར་བཏང་བ་དང༌། ལ་
ཕུག་སྐམ་པོ་ཆང་དུ་བཙོས་པའི་ཁུ་བར་རྒྱུམ་ཚྭ་བཏབ་པའི་དྲོ་འཇམ་དེ་བླུགས་པ་དང་། རྩ་བ་ལྔའི་སྨན་མར་དང༌།
འབའ་སམ་གྱི་སྨན་མར་རྒྱུད་ལྟར་སྦྱར་བ་ཟ། རྨ་བྱའི་སྒྲོ་གཞོབ་ལྔ་པའི་ཕྱེ་མ་འབྲུ་མར་སྦྱར་ནས་རྣ་བར་གཏིགས་
དགོས། མཁྲིས་གྱུར་ལ་བསིལ་ཁྲུས་བྱེད་པ་གལ་ཆེ་སྟེ། བཤལ་སྨན་དེད་དཔོན་གང་རུང་ལ་ཏིག་ཏ་སོགས་བསྣན་
པའི་སྦྱོང་བཏང་ཞིང་། ཤིང་མངར་རྒུན་འབྲུམ། འོ་མ་གསུམ་སྦྱར་བའི་ཁུ་བས་དགང་ངོ་། རུ་རྟ་དང་ཨ་རུ་རའི་ཐང་
བཏང་ཞིང་རྣ་བར་ཡང་བླུགས། རྣ་བར་ཟུག་ཆེ་ན་གླ་རྩི་ལྔ་པ་ནུ་ཞོ་སྦྱར་ནས་ཐིགས་པ་རྣར་གཏིགས། ཁྲག་གྱུར་ལ་
རུ་རྟ་གཉིས་ཐང་བཏང་ཞིང་རྣར་བླུག་པའི་རྗེས་ལྗོན་ཤིང་རྒྱས་པ་རྣམས་གཏར་རོ། །གལ་ཏེ་དབྱེ་དགོས་ན་སྔོན་
འགྲོ་ཞག་བདུན་གོང་བཅུད་ལེན་གྱི་ཟས་བསྟེན་ཞིང་། སྤྱོད་ལམ་དལ་བར་སྡོད་པ་དང་། བསྐུ་མཉེ་དང་མཁལ་རྐེད་
དྲོད་ཀྱིས་བདུག་རྣ་བའི་ཐ་མར་སྣུམ་བྱུག་པ་དང་། ཟན་དྲོན་དང་། ཞུ་མཁན་རུས་སྣ་བཙོས་པའི་དུགས་ཀྱིས་
བདུག་གླ་རྩི་བཞི་སྦྱོར་ཁུ་བས་རྣ་བ་བཀང་སྟེ་ཟན་གྱིས་བཀབ། དངོས་གཞི་ནད་པ་བདེ་བའི་སྟན་དུ་སྡོད་བཅུག་ལ།
སྦུ་གུ་མཐོ་གང་བ་ལག་ལེན་གྱི་ཚད་དང་ལྡན་པ་རྣ་ནང་བཏང་། རླུང་མི་འཆོར་བར་དྲག་ཏུ་འཇིབས་པས་ཁྲག་བྱུང་
བ་དབུགས་དང་འཕྲད་ཚེ་ག་ལེར་བཞག རྣ་སྤབས་དང་རྡེའུ་རྣག་སོགས་མང་ཙམ་བྱུང་ན་ཤིན་ཏུ་ལེགས། ཁྲག་བྱ་
སྒོང་གང་ལས་མང་མི་རུང་། རྗེས་ཀྱི་བྱ་བ་རྣག་དབྱུང་ཚར་ནས་ཕྱི་རོལ་གྱི་རླུང་རོགས་པ་མི་འགྲོ་བའི་ཆེད་སྲིན་བལ་
གྱིས་བཀབ། ཁོང་དུ་སུག་སྨེལ་བཅུ་སྟེང་ཟངས་ཐལ། བསེ་རུ་བསྣན་པ་བཏང་ནས་རྣག་སྐེམ་པར་བྱེད། བད་ཀན་
ལས་གྱུར་པར་པི་པི་ལིང་དང་མར་སྦྱར་བ་བསྐོལ་ལ་བླུག དེ་རྗེས་ཕྱི་རྒྱུད་ལྟར་གྱི་སྐུགས་བྱ་བ་དང་། སྒོག་སྐྱ། ལ་ཕུག
སྒེ་གཤེར་གསུམ་གང་རུང་གི་ཁུ་བ་རྣ་བར་བླུགས། རྣག་འཛག་རེད་སྦྱང་གི་སྨན་ཞེས་པ་ཤིང་མངར། པ་ཏོ་ལ། དུར་
251



བྱིད། དན་ད། ཡུང་བ། སྐྱེར་ཤུན། རུ་རྟ་རྣམས་སྦྱར་བ་རྣ་བར་བསྐུས་ཏེ་དར་གཅིག་བཞག་ལ་བལ་ཡེས་འཕྱི། ཡང་
ན་སྣུམ་འཆོས་བྱས་རྗེས་ལ་རྣ་བ་སྦྱངས་པར་རུ་རྟ། ལ་ཕུག བྱུང་པ། རྒྱ་ཚྭ། སྒེ་གཤེར་རྣམས་ཞིབ་པར་བཏགས་པ་
དར་ཚགས་ལ་བཏོན་ནས་འབྲུ་མར་དང་སྦྱར་ཏེ་འཇམ་ཙམ་བསྲོས་ལ་མནན་ནས་བསྙལ། ལངས་ནས་ལྦུ་བ་ཆེས་
ཆེར་བྱུང་ན་ཁྱི་བལ་གྱི་ཡེའུས་རྣ་བར་གཏིགས། དེ་རྗེས་ཁྱི་བལ་གྱིས་བཀག་པའི་སྟེང་དུ་བག་ཟན་རས་གསར་
སོགས་གང་རིགས་ཀྱིས་ལེགས་པར་བགག་ལ་བྱ་རྫོགས་ཀྱི་སྐད་ཅིག་མ་གྲངས་བརྒྱའི་བར་དུ་བསྟེན་པ་དེ་འདྲ་ཞིག་
གསུམ་བར་བྱས་ལ་རྔབས་རྭ་བཙུགས་ནས་དྲངས་པས་ནད་ཀུན་སྦྱོངས་ཤིང་འགག་པ་སེལ། འདུས་གྱུར་རྣག་
འཛག་ལ་ཡང་གོང་ལྟར་སྦྱངས་པས་འཐུས་ལ་འབྲུམ་ཐོར་བྱུང་ན་ཀློང་བུས་བཞར་རྗེས་པི་ལིང་བདུན་པ་མར་དང་
སྦྱར་བའི་རེངས་བུ་གཞག་དགོས།
2. སྒྲ་བཅས་འོན་ལ་འབྲུ་མར་བསྲོས་པ་བླུགས་རྗེས། ཤིང་ཀུན་བརྒྱད་པ་ཡུངས་མར་བཞི་འགྱུར་གྱིས་མང་
བར་ཚ་བསྲིངས་བསྐོལ་བ་བླུགས་པའམ་ཨུག་ཆོས་ལྔ་སྟེང་ཤིང་ཀུན་བསྣན་ཏེ་འབྲུ་མར་སྦྱར་བ་རྣར་གཏིགས་། རྣ་
སྤབས་ཀྱིས་འགགས་ན། གླ་རྩི་བདུན་པ་འབྲུ་མར་དང་སྦྱར་ལ་རྣར་བླུགས་རྗེས་བལ་ཡེའུས་དལ་བུས་བྲུ་བའམ་
རྔབས་རས་འདྲེན་སྦྱོར་བཀོལ་ཀྱང་རུང་། སྐམ་འོན་ལ་ཤིང་ཀུན་བཞི་པ་ཏིལ་མར་དང་སྦྱར་བ་བླུགས་ལ་ནང་བར་
བལ་ཡེའུས་འཕྱི། འོན་པ་ཀུན་ལ་ལ་ཕུག་བཅུ་གསུམ་འབྲུ་མར་དང་བཅས་པ་རྣམས་ཚ་བསིངས་བཞི་འགྱུར་གྱིས་
མང་བས་ལྕམ་ཁུར་བསྐོལ་ཏེ་བླུགས་པས་ཟ་ཞིང་སྐྲངས་པ་ཅན་དང་། སྒྲ་བཅས་རྣག་ཏུ་འཛག་པའི་འོན་རིགས་
ཀུན་སེལ། མ་རླུང་བུ་ལ་གསར་དུ་ཞུགས་པ་ལ་རྣག་འཛག་པའི་བཅོས་དང་འདྲ་ལ། རུ་རྟ་གཉིས་ཀྱིས་ཟུག་གཟེར་
གཅོག རྗེས་ལ་ཕྱི་རྒྱུད་ལྟར་གྱི་འབའ་སམ་སྨན་མར་བསྟེན། འོན་ནས་རྙིང་ཚེ་བཅོས་པ་དཀའ་འོ། །རྣ་བའི་ནད་
སྤྱི་ལ་སྤང་རྩི་བཅུ་གཉིས། གུར་ཁྱུང་། རྡོ་རྗེ་རབ་འཇོམས། སྤང་ཁྲག་བཅུ་གཉིས། ཕན་པ་ཀུན་ལྡན་སོགས་ནད་
རྟགས་དང་བསྟུན་ནས་ཁོང་དུ་གཏོང་ཞིང༌། དབྱི་མོང་རྩ་བའི་བསྡུས་ཁུ་ལ་བཙན་དུག རུ་རྟ། གླ་རྩི། ཨ་ག་རུ་
སོགས་ཞིབ་བཏགས་ཁུ་བ་གཏིགས་པ་དང༌། བྱུགས་སྨན་གང་ཟབ་རིགས་བསྟེན། སྲིན་གྱི་རིགས་ལ་ཤིང་ཀུན་ལྔ་
པའི་དྭངས་མ་དྲོ་འཇམ་ཐིག་རེ་རྣ་བར་བླུགས་པ་སོགས་ཚ་གྲང་གང་ལ་གང་མཚམས་ཀྱིས་སྦྱོར་བས་གསོ་བར་
བྱའོ། །དཔྱད་དུ་རྣ་བའི་བུ་གའི་ཐད་དྲང་རྒྱབ་མདུན་བསྲེག་པ་དང་། དངུལ་རྩ་རྩེ་ཆུང་གང་འོས་གཏར་བ་སོགས་
ཁྲག་རླུང་གང་ཡིན་གྱི་རྟགས་དང་བསྟུན་ནས་སྤྱད་པས་ཆོག ཁ་ཟས་དྲོད་རིགས་བསྟེན་པ་དང་། སྤྱོད་ལམ་དྲག་
ཤུལ་གྱི་རིགས་སྤང་ངོ་། །
ཀོང་སྤྲུལ་ཟིན་ཏིག་ལས། རྣ་བའི་ནད་ལ། རྣ་སྐྱག་སྐྱ་སེང་འུར་སྒྲ་ཅན་རླུང་ཡིན་པས། ཤིང་ཀུན་ཉེར་ལྔའི་
252



ཕྱེ་མ་རས་ཐུམ་མར་ཁུར་བཙོས་པ་བཙིར་བའམ་ཡང་ན་ཐོག་མ་ནས་ཨུག་ཆོས་བཅུ་པའི་ཕྱེ་མ་རས་ཐུམ་མར་
བཙོས་བླུག་ནས་རྣ་ཁུང་དགག འོན་པ་ཡིན་ན་མ་སོས་བར་བསྟེན། རྣ་བའི་བུ་ག་ནས་ཕྱོགས་བཞིར་ནད་པ་རང་
གི་མཚོན་རེ་གཞལ་བར་ཚུགས་རྒྱུག ཁོང་སྨན་ཡང་བསྟེན། ཁྲག་ཤས་ཆེ་ཞིང་རྣ་བ་གཟེར་བ་ལ་རྒྱབ་ལྗོང་ཤིང་ངམ་
ལྔ་རྩེ་ཟེར་བ་དེ་གཏར་བས་ཕན། རྣ་ཟུག་ཁ་རྐྱང་ལ་ལབ་གཞོན་བཙིར་བའི་ཁུ་བ་བླུག རྣག་ཟགས་ནའང་དེ་ལྟར་
རམ་ར་གཅིན་བླུག ཟུག་བྱེད་ཅིང་འོན་ན་ཨ་རུ་དང་རུ་རྟ་གཉིས་ཀྱི་ཕྱེ་མ་རས་ཐུམ་མར་བཙོས་ཀྱི་ཐིག་པ་བཙིར་
ནས་བླུག་གཟེར་འཁྱུག་ཅིང་རྣ་སྐྱག་སྣུམ་ཞད་ཡོད་པ་ཁྲག་དང་སྲིན་ཡིན་པས་སྲིན་བཅོས་བྱ། རྣ་བའི་ནད་ཐམས་
ཅད་ལ་ཨ་རུ་བཅོ་བརྒྱད་མར་ཁུ་དང་སྦྱོར་ནས་བླུག་ན་ཕན་ཆེ་ཞིང་སྤྱིར་ཡང་རྣ་ནད་ལ་མཁལ་བཅོས་བགྱིས་པས་
འཐུས་ཆེ། སྲོག་ཆགས་ཤོར་ན་མཁན་སྐུའི་ལོ་མ་གདུས་པའི་ཁུ་བ་བླུག་པས་ཕན་ནོ། །ཞེས་སོ། །
ལྔ་པ། སྣ་ནད།
སྣ་ནད་ནི་གཞུང་སྔ་མ་འགའ་རེར་སྣ་ནད་བཅོ་བརྒྱད་ཀྱི་རྟགས་བཅོས་སོགས་རྒྱས་པར་བཤད་པ་ཡོད་མོད།
རྒྱུད་རང་དུ་སྣ་ནད་རིགས་ལྔར་བསྡུས་ནས་རྒྱུ་རྐྱེན་དབྱེ་བ་བཅོས་ཐབས་གསུམ་ཉུང་བསྡུས་ཙམ་ལས་མ་བསྟན་ལ།
འདིར་རྒྱུ་རྐྱེན་དབྱེ་བ་རྟགས་དང་བཅོས་ཐབས་བཞིའི་སྒོ་ནས་བཤད་པར་བྱའོ།
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་དང་སྤྱོད་ལམ་རྒྱུན་དུས་ལས་དམན་ལྷག་ལོག་པ་དང་། འདུ་བ་འཁྲུགས་པའི་
རྐྱེན་གྱིས་སྣ་ནད་སྐྱེད་པར་བྱེད་པ་ཡིན་ནོ། །
གཉིས། དབྱེ་བ།
སྣ་སུབས་དང་། འབྲུམ་ཐོར་དང་། ཤ་ལུ་དང་། རྣག་འཛག་དང་། ཁྲག་ཤོར་བཅས་དབྱེ་བ་རྣམ་པ་ལྔ་ཡོད་
དོ། ། །
253



གསུམ། ནད་རྟགས།
1. སྣ་སུབས་ཀྱི་རྟགས་ནི། སྣ་ཡི་ནང་དབུགས་ཀྱི་རྒྱུ་བ་འགགས་པ་ཡིན། སྣ་ཆུ་ཉོག་པ་འཛག སྣ་བུག་རེས་
མོས་སུ་འཚུབ། སྣས་དྲི་མི་ཚོར། མགོ་དང་གདོང་པ་ལྕི་ཞིང་ན། རླུང་རྟགས་ལྡན་ན་ཁ་སྐམ་མུར་འགྲམ་ཀླད་པ་སྨིན་
མ་རྣམས་ནས་སྣ་རྩེའི་བར་སྲིན་བུ་རྒྱུ་སྙམ་སེམས། སྣ་འགགས་པ་དེ་ལ་རིགས་མང་ཡང་བསྡུ་ན། ཆམ་རྒན་མཚུལ་
པར་ཞེན་ནས་སྣ་འགགས་པ། མགོ་བོ་འགྲམས་ནས་ཆུ་སེར་མཚུལ་པར་ཞེན་ཏེ་སྣ་འགགས་པ། གློ་འགྲིམས་སྣ་ཆུ་
རྩར་འཁྲིད་པའི་སྣ་འགགས་པ་སོགས་གཙོ་ཆེ་མོད། ནད་དེ་དག་རྙིང་ནས་རྣག་དང་ཆུ་སེར་འཛག་པ་ཅན་དུ་
འབྱུང་བས་ན་མན་རྒྱུད་དུ་རྣག་དང་ཆུ་སེར་གྱིས་སྣ་འགགས་ཚེ། དབུགས་འཚུབ་ཅིང་། མཚུལ་པ་ཤུ་ཤུ་ཟེར་བའི་
སྒྲ་འདོན་པའི་རྟགས་གཙོ་བོར་བསྟན་པ་ཡིན་ནོ། །
2. འབྲུམ་ཐོར་གྱི་རྟགས་ནི། སྣ་བུག་གི་ནང་དང་སྣ་སྒོར་ཤུ་བ་འབྱུང་བས་སྣ་ཤུ་ཟེར་ལ་ཚ་ཞིང་སྐལ་ལ་
གཟེར་ཟུག་འབྱུང་། རྒྱུན་དུ་སྣ་ཆུ་འབྱུང་བ་དང་། ཆུ་སེར་ཅན་དུ་འཛག་པ། སྦྲིད་པ་མང་པོ་སོགས་འབྱུང་། མཁྲིས་
ཤས་ཆེན་འབྲུམ་པ་ཕྲ་མོ་དོད་པ་དང་མགོ་བོ་འཁོར། ཆམ་པའི་རྟགས་དང་ལྡན། ཁྲག་ཤས་ཆེ་ན་མིག་དམར་པོར་
འགྲོ།
3. ཤ་ལུའི་རྟགས་ནི། སྣ་ནང་དུ་ཤ་ལྷག་སྐྱེ་བ་སྣ་འབྲས་ཀྱི་རིགས་ཡིན། སྣ་ཡི་བུ་གའི་སྦུབས་སུ་ཞིབ་མོར་
བལྟས་པས་གསལ་བར་མཐོང་། སྣ་འགགས་པས་དབུགས་འབྱིན་རྔུབ་དཀའ་བར་འགྱུར། སྣ་གདོང་གཟེར་བ་
དང་། སྣ་ཆུ་འཛག སྣ་འབྲས་རྙིང་ན་ནད་ལྕི་བར་འགྱུར།
4. རྣག་འཛག་པ་ཅན་གྱི་རྟགས་ནི། ཚད་རོ་རྫོང་ལ་བྲོས་ཏེ་རྣག་འཛག་ན་སྣ་གདོང་ཟུག་གཟེར་འོང་། རྣག་
ཆུ་ལྗང་སེར་དང་། སྣབས་ལུད་གར་བ་འོང་། སྣ་ནང་སྐམ་ཡང་སྲིད། སྣ་འགྲམ་ཕར་ཚུར་དུ་རྣག་ཁོལ་བུར་བསགས་
ཡོད་ན་མཐེ་བོས་མནན་པས་ཟུག་གཟེར་འབྱུང་སྲིད་པས་རྣག་བསགས་ཡུལ་བརྟག་པར་བྱའོ། །
5. སྣ་ཁྲག་ཤོར་བའི་རྟགས་ནི། མཆིན་རྒུད་ཀྱི་ནད་དང་། ཁྲག་ནད། རིམས་ཕོག་པ། རྩ་ཁ་ཤོར་བ་སོགས་
མང་ཡང་དེ་དག་བསྡུས་ན་ཁྲག་མདོག་སེར་ལ་སླ་བ་ཀླད་པ་ལས་བྱུང་བའི་རྟགས་དང་། སྨུག་ལ་ནག་པ་མཆིན་ཁྲག་
རྡོལ་བའི་རྟགས་དང་། དམར་ལ་དྭངས་པ་རྩ་ཁ་ཕྱེ་བའི་རྟགས་ཡིན་ནོ། །
254



བཞི། བཅོས་ཐབས།
1. སྣ་སུབས་ལ་སྨན་གུར་ཁྱུང་། རྟ་ཟི། སྤང་ཁྲག་བཅུ་གཉིས། རྡོ་རྗེ་རབ་འཇོམས་སོགས་ནད་རྟགས་དང་
བསྟུན་ནས་གཏོང་བ་དང་། རྒྱས་པར་ན་ཕྱི་རྒྱུད་ལྟར་གྱི་སྣ་བཤལ་བཏང་རྗེས་པི་ལིང་གསུམ་པ་སྦྲང་རྩི་དང་སྦྱར་
ནས་གཏོང་། །
2. འབྲུམ་ཐོར་ལ་ཡང་གུར་ཁྱུང་དང་། དངུལ་ཆུ་རིན་ཆེན་བཅོ་བརྒྱད། ཁྱུང་ལྔ་སོགས་རྟགས་དང་སྒྱུར། ཏི་
ཚའི་རྡོ་དང་མར་དཀར་བསྲེས་པ་བྱུག་ཅིང་། དརྡ་དྲུག་པ་མར་དང་སྦྲང་བཅས་རེངས་བུར་སྦྱར་བ་སྣ་ནང་གཞུག
སྐམ་ཞིང་ཚ་ན་གུར་གུམ་དང་ཞུན་མར་སྦྱར་ལ་སྣ་ནང་བླུགས།
3. སྣ་འབྲས་ལ་ཐོག་མར་འབྲས་བཅོས་ལྟར་ཆ་བྱད་ཀྱིས་བྲུད་པ་དང་དེ་རྗེས་རྒྱ་ཚྭ་རྒྱམ་ཚྭ་སོགས་ཀྱི་གཅོད་
སྨན་འདེབས་ཤིང་སྣ་རྩེ་གཏར་བ་དང་སྟབས་བདེའི་ལུམས་བྱ་ཞིང་། མཐར་ཆུ་སེར་སྨན་སོགས་ཀྱི་སྐེམས་ཀྱིས་
བཅོས་དགོས་ཀྱང་ཕལ་ཆེར་འཚོ་དཀའོ། །
4. རྣག་འཛག་གི་ནད་ལ་གུར་ཁྱུང་། ཕན་པ་ཀུན་ལྡན། རྡོ་རྗེ་རབ་འཇོམས། དངུལ་ཆུ་བཅོ་བརྒྱད་སོགས་
གང་རིགས་གཏོང་བ་དང་། རྒྱུས་པར་བཅོས་ན་མན་རྒྱུད་ལྟར་སྐྱུགས་དང་། སྣ་སྨན། བསྐོལ་ཁུ་བཏང་བ། སྨན་
མར་ཟ་བ་སོགས་སྦྱོར་རོ། །
5. སྣ་ཁྲག་འཛག་པ་ལ་གུར་གུམ་བཅུ་པ་དང་། ཐང་ཆེན་ཉེར་ལྔ། ཨ་གར་སོ་ལྔ་བཅས་གཏོང་བ་དང་། མགོ་
དང་དཔྲལ་བར་ཆུ་ལྕག་བྱ། ནད་རྐྱེན་ལ་གཞིགས་ཏེ་ཀླད་པ་ལས་བྱུང་ན་སྨིན་དབྲག་མེས་བ་སྡོམ་པ་དང༌། སྨུག་
ནག་བྱུང་ན་སྣ་བཞི་ལས་བབས་ཕྱིར་སྣེ་ས་བཅིངས་། མོའི་ནུ་མ་དང་ཕོའི་རྨིག་པ་དར་སྐུད་ཀྱིས་བཀྱིག དམར་ལ་
དྭངས་པ་བྱུང་ན་སྣའི་དབུགས་ཀྱིས་གར་སླེབས་པའི་དཔུང་འཛུམ་གཉིས་བསྲེག དེ་མིན་སྤུ་རྩ་དང་། སྐྱེར་པ།
མཁན་སྐྱ། རམ་པ། ཚོས་བཅས་ཀྱི་བསྡུས་ཁུར་གུར་གུམ་དང༌། དོམ་མཁྲིས། ཟབ་འགྲོན་གྱི་ཐལ་བ་བཅས་ཀྱི་ཕྱེ་མ་
སྣ་ཡི་ཕུགས་སུ་སླེབས་པར་བརྫངས་རྗེས་སེང་རས་དཀར་པོ་དོམ་མཁྲིས་ཀྱི་ཁུ་བར་སྦངས་ནས་སྣ་ནང་རྩ་ཁ་ཤོར་
བའི་ཐོག་ཏུ་སླེབས་པར་བརྒྱངས་ཏེ་བཞག་ཁྲག་འབབ་པ་ཆད་ནས་ལག་ལེན་ལྟར་དལ་བུས་ལེན། དེ་ལྟར་སྣ་ཁྲག་
གི་རྒྱུ་ཕལ་ཆེར་ཁྲག་འཕེལ་བ་ལས་འབྱུང་བས་ན་རྩེ་ཆུང་གཏར་ཏེ་ཆུའི་འོལ་ཁ་གཞན་དུ་བསྒྱུར་བ་ལྟར་བྱས་པས་
ཁྲག་ཆད་པར་ངེས་སོ། ། །
ཀོང་སྤྲུལ་ཟིན་ཏིག་ལས། སྣ་ནད་འགག་འཚངས་དང་། ཡ་མའི་རླངས་པ་སོགས་ལ་ཚངས་པ་དབུལ་སེལ་
255



མེ་ལ་བཏབ་པའི་དུད་པ་སྣར་རྔུབས། ཆོས་འབྱུང་གི་སྣ་སྨན་ཉེས་སེལ་བསྟེན་པས་ནད་རིགས་སྤྱི་ལ་ཕན་ཅིང་
དབང་པོ་གསལ་བའི་མཆོག་ཡིན་པར་གསུངས། སྣ་ཤུ་ལ་ཏི་ཚའི་ཐལ་བའམ་རྒུན་འབྲུམ་ནུས་བསྲེགས་ཀྱི་ཐལ་བ་
བྱུག སྣ་ཁྲག་ལ་ཐང་ཆེན་ཉེར་ལྔ་ཁ་ཆེ་བུངས་སྐྱེད་པ། གླང་ཆེན་བཅུ་གསུམ་ལ་ཁ་ཆེ་དོམ་མཁྲིས་ཁ་ཚར་བཏབ་པ།
བི་ཇིའི་མཚལ་ལུད་ཁ་སྡོམ་སོགས་ཟབ། གསེར་ཐང་བཅོ་བརྒྱད། སྐྱུ་རུ་ཉེར་ལྔ་ཁྲག་སེལ་གྱི་འཕྲུལ་འཁོར་ཅན་ཀྱང་
ལེགས། མགོ་དང་རོ་སྟོད་ལ་ཆུ་ཕྱར། མ་ཐུབ་ན་རུ་ཐུང་དང་དྲུག་འདུས་གཏར། ཁྲག་གར་སླེབ་ཀྱི་དཔུང་འཛུམ་
མམ་ཡང་ན་སྨིན་མཚམས་སུ་མེ་གདབ། རྟེན་འབྲེལ་བཅོས་སྐྱེས་པའི་སྒྲོ་བ་དང་བུད་མེད་སྣ་ཁྲག་འོང་ཕྱོགས་ཀྱི་ནུ་
མ་དར་སྐུད་དམར་པོས་བཅིང་། མདའ་གཞུ་སྣ་ཁྲག་འོང་ཕྱོགས་གཡས་གཡོན་གོ་ལྡོག་ཏུ་འཐེན། མེ་རྫས་ཀྱི་
སྙིགས་མ་བདུག་པས་ཀྱང་ཆོད་པར་བཤད། ཅིས་ཀྱང་མ་ཆོད་ན་མན་ངག་སྨན་སྣ་ཁྲག་ལྕགས་སླང་དུ་ནུས་ལྡན་
བསྲེགས་པ་ཆ་གསུམ་གཞིར་བྱས། ཚ་ལ། ཁ་ཆེ། ཤིང་ཚ་གསུམ་བསྡོམས་པ་ཆ་གཅིག་དང་དོམ་མཁྲིས་ཅུང་ཟད་
བཏབ་པའི་ཕྱེ་མ་ཆུ་གྲང་གིས་འཕུལ་བས་ངེས་པར་ཚོད། ཟུངས་ངན་རིགས་ལ་སྐྱོ་རྦབ་ཁྲིད་ཉེན་ཆེ་བས་ཟས་སྤྱོད་
གཟབ། ད་ལི་བཅུ་དྲུག་སོ་ལྔ་སོགས་བཏང་དགོས་མིན་རིག་པས་དཔྱད་དོ། །ཞེས་སོ། །
དྲུག་པ། ཁ ་ནད།
ཁ་ནད་ཟེར་བ་དེའི་ནང་དུ་མཆུ་དང་སོ་རྙིལ་ལྕེ་རྐན་མགུལ་ལྐོག་མ་སོགས་ཀྱི་ནད་ལ་རྣམ་གྲངས་དབྱེ་བ་
མང་པོ་ཡོད་པ་རྣམས་འདུས་པ་ལས་སོ་དང་རྙིལ་གྱི་ནད་གཤམ་དུ་འགོད་རྒྱུ་ལས་སྐབས་འདིར་མཆུ་དང་ལྕེ་རྐན་གྲེ་
བ་ཁ་བཅས་པའི་ནད་ཀྱི་རྒྱུ་རྐྱེན་དང་དབྱེ་བ་རྟགས་བཅོས་རྣམས་རིམ་བཞིན་བཤད་པ་ཡིན་ནོ། །
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་སྤྱོད་དམན་ལྷག་ལོག་པ་དང་། འདུ་བ་འཁྲུགས་པའི་རྐྱེན་གྱིས་ཁའི་ནད་ཐམས་
ཅད་སྐྱེད་པར་བྱེད་པ་ཡིན་ནོ། ། །
གཉིས། དབྱེ་བ།
རྩ་བའི་དབྱེ་བ་མཆུ་ནད་དང་། ལྕེ་ནད། རྐན་གྱི་ནད། གྲེ་བའི་ནད། ཁ་ནད་བཅས་དབྱེ་བ་རྣམ་པ་ལྔའི་ནང་
256



གསེས་རྣམས་བཤད་པ་ཡིན་ནོ། །
གསུམ། ནད་རྟགས།
1. མཆུ་ནད་ཀྱི་རྟགས་ནི། རིགས་མང་ཡང་གླེ་མཆུ་ཞེས་མཆུའི་ནང་དུ་ཤ་ཆེན་སྐྱེས་པ་ཡིན་ལ་མཆུ་གས་
པའི་རིགས་ལ་ཤོ་ཏོ་ཟེར། མཆུ་སྐྱ་བོར་ཚོས་པ་ལྟ་བུ་བད་ཀན་ལས་གྱུར་པ་ཡིན་ལ་ཚ་ཟུག་ཀྱང་འབྱུང་། གཅེན་ཞེས་
པའི་ནད་ནི་འབྲུམ་ཐོར་སྐྱེས་ནས་ན་ལ་ཚ་བ་འབྱུང་། ཁྲག་རྒྱས་པས་བསྐྱོད་ཚེ་མཆུ་མདོག་སྨུག་ལ་སྦོམ་པར་སྐྲངས་
པ་ཡིན། ཡང་ཁ་ཤུ་ཞེས་པ་མཆུ་ལ་ཤུ་བ་ཆགས་ནས་འོང་ངོ༌། །
2. ལྕེ་ནད་ཀྱི་རྟགས་ནི། སྤྱིར་རླུང་རྐྱེན་ལས་བྱུང་པའི་ལྕེ་ནད་རྩུབ་ཅིང་འགགས་ལ་རོ་མི་ཚོར། མཁྲིས་པ་
ལས་གྱུར་ཚེ་འབྲུམ་རིགས་དམར་པོ་ཚ་ལ་མང་བས་ཁྱབ་པ་དང་། བད་ཀན་ལས་གྱུར་པའི་རིགས་ལྕེ་སྐུ་ལ་འཇམ་པ་
ཁ་ནང་དུ་ཆེར་མི་བདེ་བ་འབྱུང་། ཁྱད་པར་ལྕེ་ལྷག་གི་ནད་བྱུང་ཚེ་ལྕེ་འོག་ཏུ་ལྕེ་འདྲ་བ་སྐྲངས་ཏེ་ན་བ་དང་། ལྕེ་
སྐྲངས་པ་ནི་ལྕེ་སྐྱངས་ནས་ཁ་ནང་ཁེངས་པས་ཁ་ཆུ་འཛག་ཅིང་ཟས་མི་ཐར། ལྕེ་ཆུང་བབས་པ་བྱུང་ན་བ་ཡི་ནུ་མ་
ལྟར་རྒྱས་ཏེ་ལྐོག་མ་འགགས་ནས་ཟས་སྐོམ་གང་ཡང་མི་ཐར་བར་སྣར་འོང་ཞིང་སྐྱུགས། ལྕེ་ཆུང་འགྲམས་ནས་དེ་
དང་འདྲ་བར་སྐྲངས་བྱུང་ན་ལྕེ་འདྲའི་ནད་ཡིན་ནོ། །
3. རྐན་ནད་ཀྱི་རྟགས་ནི། རྐན་ལ་འབྲུམ་པ་བྱུང་བའི་རིགས་ཡིན་ན་རྐན་ཕུགས་སུ་འབྲུམ་པ་སྐྱེས་ནས་ཆུ་
སེར་འཛག་པ་དང་། ཆུ་བུར་ཅན་ནི་རྐན་དཀྱིལ་དུ་འབྲུམ་པ་སྙི་མོ་སྐྱེ་ཞིང་མགོ་བརྡོལ་བ་འབྱུང༌། རུས་སྦལ་གྱི་
དབྱིབས་འདྲ་ཅན་ནི་ན་ཚ་ཆེར་མེད་ཅིང་སྐྱེད་ཀྱེད་པོར་སྐྲངས་ནས་འོང་སྲིད། རྐན་ཆེན་གྱི་ནད་ནི་རྐན་ལས་རྣག་
བསགས་ཏེ་འཛག་པར་གྱུར་པའོ། །
4. གྲེ་ནད་ཀྱི་རྟགས་ནི། སྤྱིར་གྲེ་ནད་རླུང་ལས་གྱུར་ཚེ་རྣ་བ་དང་འགྲམ་པ་གཟེར་ཞིང་གྲེ་བའི་ནང་སྐྲངས་
ནས་ཚ་ལ་སྐམ་པ་འབྱུང་། ཁྲག་མཁྲིས་ལས་གྱུར་པ་སྐྲངས་མདོག་དམར་ལ་ཚ་བ་སྐྱེ་ཞིང་རྣག་ཏུ་འགྱུར། བད་ཀན་
ལས་གྱུར་ན་སྐྲངས་མདོག་སྐུ་ཞིང་ཁ་ནང་ལྗན་ལྗིན་མང་། འདུས་པ་ལས་གྱུར་པ་གྲ་མས་གང་སྙམ་སེམས་ཤིང་
འབྲུམ་པ་རྒྱ་ཤུག་འདྲ་བ་འབྱུང་ངོ༌། །ཁྱད་པར་གྲེ་འབྲས་ཀྱི་རིགས་བྱུང་ན་ཕྱི་ནང་དུ་མྱུར་བར་སྐྲངས་ནས་རྣག་ཏུ་
འགྱུར་བ་དང་། རྨེན་བུའི་ནད་ནི་ས་ལ་ཟུག་ཆུང་ཞིང་མྱུར་དུ་སྨིན་པར་མི་བྱེད་དོ། །
5. ཁ་ནད་ཀྱི་རྟགས་ནི། བྱིས་པ་ལ་ནད་འདི་བྱུང་བ་མང་སྟེ་ཁའི་ནང་དང་ལྕེ་ཐོག རྐན། སོ་རྙིལ་བཅས་
དམར་པོར་གྱུར་ནས་འབྲུམ་ཐོར་སྐྱ་སོབ་ཅན་འབྱུང་བ་དང་། ན་ཞིང་ཚ་ལ་ཟུག་གཟེར་འོང་། རིམས་སྤྱིའི་རྟགས་
257



དང་ལྡན་ཞིང་གཉན་ཚད་འབྱུང་ངོ༌། །
བཞི། བཅོས་ཐབས།
1. མཆུ་ནད་ལ། གྲེ་མཆུ་ཤ་ཆེན་གྱི་རིགས་དེ་ཀྱང་བུས་བྲུད་ལ་ལྕགས་སྲེག་གིས་བསྲེགས་རྗེས་སེང་ཕྲོམ་ལྔ་
པ་སྦྲང་དང་སྦྱར་ནས་བྱུག་པ་བྱ། ཤོ་རེ་ལ་ཁ་གས་པའི་ཟེ་སྒྲོ་གཡས་གཡོན་མཐའ་ནས་ཕྲན་ཙམ་དྲས་ལ་དོམ་
མཁྲིས་སོགས་རྨ་སོས་པའི་སྨན་རིགས་བྱུགས་ནས་དར་སྐུད་ཀྱིས་སྦལ་འགྲོས་སུ་བཙེམས་ལ་ཧེལ་སྲབ་སྤྱིན་ཆུས་
སྦྱར་ཏེ་འཚེམ་ཟིན་པར་བསྡམ་ཞིང་། སླར་ཡང་རྨ་ཁ་མ་སོས་བར་བགད་མོ་མི་དགོད་ཅིང་ཁ་ཟས་བལྡད་མི་དགོས་
པ་ཟ། རྨ་ཁ་སོས་ནས་གོང་གི་ཚེམ་བྱེད་སྐུད་པ་བཏོན་ལ་བཅུད་ཟས་ཀྱིས་གསོ། མཆུ་སྐྱ་ཆོས་སོང་བ་ལ་ཨ་རུ་ར་དང་
སྒེ་གཤེར་བརྡུངས་པའི་ཐལ་བ་བྱུག་པའམ་ཡང་ན་སྦྲང་རྩི་དང་གོ་ཡུ་ཚ་བ་གསུམ་སྦྱར་ལ་བྱུག དཔྱད་དུ་སྲིན་ལག་
གཡོན་པའི་ཚིགས་གསུམ་གྱི་བར་མའི་འོག་ངོས་བསྲེག མཆུ་གཅེན་ལ་ཁྲག་ཕྱིར་དབྱུང་རྗེས་སེང་ཕྲོམ་གསུམ་གྱི་ལྡེ་
གུ་བྱུག ཁྲག་ལས་གྱུར་ན་སྐྱུ་རུའི་ཐང་བཏང་ཞིང་མཆུ་རྩ་གཏར། ཁོ་ཤུའི་ནད་ལ་ཤུ་བ་བརྟོལ་ཏེ་མཚལ་དཀར་དང་
ཚ་བ་གསུམ་སྦྱར་བའམ་སྐྱེར་ཤུན་ལན་ཚྭ་སྦྱར་བ་གང་རུང་གིས་བྱུག་པ་བྱའོ། །
2. ལྕེ་ནད་ལ། སྤྱང་ལྕེ་བཅུ་གསུམ་དང་། ཕན་པ་ཀུན་ལྡན། སྤང་ཁྲག་བཅུ་གཉིས། ཁྱུང་ལྔ་མདོག་བཞི་
སོགས་ནད་རྟགས་དང་བསྟུན་ནས་གཏོང་བ་དང་། ཁྱད་པར་རླུང་རྟོགས་ལྡན་ན་ཞུན་མར་ལ་རླུང་སྨན་བཏབ་
པའི་མཁུར་བཀང་དང་སྣ་སྨན་བཏང་། མཁྲིས་པ་ལས་གྱུར་པར་ཤིང་མངར་གསུམ་པས་མཁུར་བ་བཀང་ཞིང་ལྕེ་རྩ་
གཏར། བད་ཀན་ལས་གྱུར་པར་སྐེ་ཚེ་བཞི་པ་སྦྲང་དང་སྦྱར་ལ་བྱུག ལྕེ་ལྷག་བྱུང་ཚེ་ཕྱེད་བཅད་ཅིང་ལྕགས་ཀྱིས་
བསྲེག་ལ་ཅོང་ཞི་རྒོད་བཏུལ་གྱི་ཐལ་སྨན་བཏབ། ལྕེ་སྐྲངས་ལ་སྤྱང་ཀིའི་ལྕེ་དང་སྦལ་པའི་ཤ་ཁུས་དུགས་རྒྱག་པ་
དང་། ལྕེ་ན་ཕུག་རོན་བྲུན་གྱིས་དུགས་བྱ་ཞིང་སྨིན་ནས་རྣག་ཏུ་ཁུག་ཚེ་དབྲལ་ལ་བར་། དེའི་ཤུལ་དུ་རྒྱུ་ཚུ་གསུམ་
པའི་ཕྱེ་མ་གདབ་ལ་དེ་འོག་དྲོད་བཅུད་བསྟེན་པས་ཆེན་མི་ལྡང་། ཡང་ན་རྒྱུད་ཀྱི་ལྕེ་སྦྱོངས་རིག་པ་གསལ་བྱེད་ལག་
ལེན་བཞིན་བཀོལ་ནས་ལྕེ་ལ་བྱུག་ཅིང་རས་ལ་བསྐུས་ཏེ་ལྕེ་སྟེང་གླན། ཟུག་སྐྱེས་ན་ལྕེ་ཡི་རྩ་ལ་གཏར་རོ། །
3. རྐན་ནད་ལ། ལྕེ་ཆུང་བབས་ཚེ་སྤྱི་བོར་མེ་བཙས་བསྲེག་པ་དང་། རུ་རྟ་ལྔ་པའི་ཕྱེ་མ་ལྕེ་ཆུང་སྟེང་དུ་
གདབ་ཅིང་། ཉ་ཁུའི་ཐུག་པའམ་ཚ་བས་བདུག་ལ་ཁྲག་དབྱུང་དཔྱད་ཀྱིས་བཅོས་ན་ཕྱེ་གཅོད་དགོས་ཏེ། ལྕགས་ཀྱུ་
མགོ་གང་ཁབ་སྦོམ་ཙམ་ཤི་ང་གི་ཡུ་བ་ཡོད་པས་ལྕེ་ཆུང་གི་ནང་ངོས་ནས་ཕྱིར་ཕུག་སྟེ་ཐུར་དུ་འཐེན། ཕྱེད་མཚམས་
སུ་ཆ་བྱད་ཟོར་བ་ལྟ་བུའི་འཚམས་པས་བཅད་དེ་ཁྲག་འོང་དུ་བཅུག དེ་རྗེས་ལྕགས་ཀྱི་ཏེལ་པ་སྦུབས་ཅན་ཐེམ་བུ་
258



ཁའི་ནང་དུ་དྲངས་པས་བསྲེག་དགོས། ལྕེ་འདྲ་བྱུང་ན་ལྕེ་འདྲ་སྟེང་ནས་ཁྲག་བྱུང་ཞིང་ཡ་བཀྟ་ར་གདབ། ཀན་
འབྲུམ་ལ་འབྲུམ་པ་བཞར་དུ་བཅུག་ལ་དེ་རྗེས་བུལ་ཏོག་གི་ཕྱེ་མ་གདབ། ཆུ་བུར་ཅན་དང་རུས་སྦལ་ཅན་གཉིས་ཀ་
ལ་ཁྲག་ཕྱིར་ཕྱུངས་པ་དང་། དེ་རྗེས་ནག་མཚུར་དང་སྐྱེར་པའི་ཁཎྜ་གཉིས་སྦྲང་དང་སྦྱར་བ་བྱུག རྒན་རྨེན་ལ་ཆ་
དཔྱད་ཀྱིས་དྲལ་ལ་རྒྱུ་ཚུ་བདུན་པའི་གཅོད་སྨན་ཕྱེ་མ་གདབ་ཞིང་རྐན་གྱི་འདོམས་རྩ་གཏར། ཡང་ན་གླ་སྒང་ལྔ་པ་
དང་། པ་ཏོ་ལ་བརྒྱུད་པ། རུ་རྟ་བཅུ་གཉིས་སོགས་གང་རུང་སྦྲང་དང་སྦྱར་བའི་མཁུར་བཀང་བཅང་ངོ༌། །
4. གྲེ་བའི་ནད་ལ། རླུང་ལས་གྱུར་པར་རླུང་སྨན་སྣ་ཚོགས་ཀྱི་མཁུར་བཀང་བཅང་བ་དང་ཁོང་དུ་བསྟེན་
ཞིང་མངར་སྦྲང་བུར་དཀར་མར་གསར་སོགས་ཀྱི་རིལ་བུ་མུར་བར་བྱ། ཁྲག་མཁྲིས་ལས་གྱུར་པར་ཤིང་མངར་དགུ་
པ་ཀ་ར་དང་སྦྱར་བ་ལྟ་བུ། སྨན་རོ་མངར་ཞིང་བསིལ་བའི་རིགས་མཁུར་བཀང་དུ་བཟུང་ཞིང་ཐོང་རྩ་ལྕེ་རྩ་སོགས་
མང་དུ་གཏར། བད་ཀན་དང་འདུ་པ་ལས་གྱུར་པ་གཉིས་ལ་ནུས་པ་རྩུབ་པའི་སྨན་སྐྱུར་ཚ་ཁ་བའི་རིགས་ཀྱིས་
བཅོས་པ་ཡིན་ནོ། །གྲེ་འབྲས་ལ་མཁན་པ་སྤུ་མ་ཉ་ཁུ་བཅས་ཀྱི་དུགས་ལུམས་བྱ་ཞིང་། ལྕེ་རྩེ་དང་རྩེ་ཆུང་གང་ཉེ་
གཏར་རྗེས་འབྲས་གང་བྱུང་བསྲེག་ཅིང་། སླར་རྣ་ཤལ་འོག་གི་གཤོང་དུ་མེ་བཙའ་བཏབ་ན་ནད་རོ་མི་ལྡང་། གྲེ་
ཆེན་ལ་གོང་གི་བཅོས་དང་མཐུན་པ་བྱས་པས་རུང་ལ། ཁྱད་པར་དུ་བཅོས་ན། སྤང་རྩི་བཅུ་གཉིས་དང་། སྤང་ཁྲག་
བཅུ་གཉིས། ཁྱུང་ལྔ་མདོག་བཞི། ཕན་པ་ཀུན་ལྡན་སོགས་གང་འཕྲོད་སྦྱར་ཞིང་། གླ་རྩི་དང་དོམ་མཁྲིས་གཉིས་ཀྱི་
ཁུ་བ་བྱུག་གོ། དེ་ལྟར་གྲེ་བའི་ནད་ཀུན་ལ་ཨ་རུ་བཙོ་བའམ་བསྲེག་པའི་ཐང་དང་། མངར་བའི་སྨན་གང་འཛོམ་གྱི་
ཐང་དང་རིལ་བུ་ཁ་མུར་བསྟེན། སྐྲངས་པའི་རིགས་ལ་ཉ་ཁུས་བདུག་ཅིང་། སྒང་རྩ་སྐྱོར་གོང་གཏར་ནས་གསོ་བ་
ཡིན་ནོ། །
5. ཁ་ནད་ལ། དང་པོ་སྨྱུང་བར་བྱ་བ་དང་དེ་རྗེས་སྨན་སྤང་རྩི་བཅུ་གཉིས། ཕན་པ་ཀུན་ལྡན། ཁྱུང་ལྔ་
སོགས་གང་འཕྲོད་རིག་པའི་མདའ་ཡིས་བསྣུན། མུ་ཟིའི་ཐལ་བ་དང༌། བོང་དམར། གུ་གུལ་དཀར་པོ་བཅས་ཀྱི་ཕྱེ་
མ་མར་དང་སྦྱར་ནས་བྱུགས་པར་བྱ་བ་དང༌། ཡང་ན་སྦྱོར་བ་གོང་སྟེང་ག་བུར་གི་ཝཾ། གུར་གུམ་བཅས་བསྣན་ནས་
བྱུགས། ཡང་ན་སྐྱེར་ཤུན་དང་། ཡུང་བ། ཧོང་ལེན། ཞུ་མཁན། རུ་རྟ་བཅས་ཀྱི་ཕྱེ་མ་མར་གསར་ལ་སྦྱར་ནས་
བྱུགས། ཡང་ན་གླ་རྩི་དང་དོམ་མཁྲིས་གཉིས་སྦྱངས་པའི་ཁུ་བོ་མཁུར་བཀང་བཅང་བ་དང་། མགོ་བོར་ཆུ་གྲང་གི་
དུགས་རྒྱག་པ་སོགས་ཀྱིས་གསོ་བཅོས་བྱ། ཟས་ཚ་སྐྱུར་དཀར་མངར་སོགས་སྤང་བར་བྱ།
ཀོང་སྤྲུལ་ཟིན་ལས། ཁའི་ནད་ཁ་ཤུ་ལ་ཚངས་པ་དབུགས་སེལ་དུད་པ་རྔུབས། རྙིལ་ལ་ཁྲག་ཚད་བབས་པའི་
གཟེར་སྐྲང་དང་རྙེལ་ཚད་པ་ལ་ཕྱི་རྒྱུད་གྲང་ཐང་གསུམ་པའི་མཁུར་བཀང་ངམ། དྲི་ཆུ་ལ་མཚུར་ནག་བཏབ་པའི་
259



མཁུར་བཀང་ཟབ། འདི་རྣམས་ཕྱིར་ཕོ་དགོས། ལྡོང་རོས་དྲུག་པས་ཀྱང་ཕན། ལྕེ་མི་བདེ་བ་ལ་ནང་སྔ་ལྕེ་བཞར་
གྱིས་དག་པར་བྱས་ནས་པི་ལིང་ཕྱེ་མ་ཐུར་མགོ་རེ་བྱུགས་པས་ཕན། ལྕེ་ཆུང་བབས་ན་སྤྱི་གཙུག་གི་སྐྲ་ཚོམ་གཅིག་
ཐེབ་སྐོར་ལྟ་བུའི་ནང་ནས་གྱེན་དུ་དྲངས་ནས་ཕྱིར་མི་འོང་པར་བཅིངས་ཏེ་བཞག ཁ་ལྕེ་གྲེ་བ་སྐོམ་པ་ལ་ཕྱི་རྒྱུད་སོ་
ཕག་མཁུར་བཀང་བསྟེན། སྐད་འགགས་པ་དང་གྲེ་བ་ཚ་སྐོམ་ལ་ཕྱི་རྒྱུད་བོང་དཀར་བཞི་ཐང་ངམ། ཚར་བོང་
གཅིག་ཐང་བཏང་། ལི་ཤི་བཞི་པའམ། ལི་ཤི་དྲུག་པ་ལོ་བརྒྱད་དྲི་ཆུས་འཕུལ། ཕལ་ཆེར་ལ་སྤང་རྒྱན་བཅོ་ལྔ་དང་
བཅུ་པ་འཕྲོད། གྲེ་བ་གཟེར་ཆེ་བའི་གཉན་ཤས་ཅན་ལ་ཁྱུང་སྔོན་དགུ་པ། ལི་ཁྱུང་རྣམས་ཟབ། འབྲོང་སྤང་ཡང་
འཕྲོད། ཡང་བད་ཁྲག་གིས་གྲེ་བ་དང་ལྐོག་མ་མི་བདེ་བ་ལ། བདུད་རྩི་སུམ་སྦྱོར་སྟེང་། སྒང་ཐོག་པ་དང་བོང་ང་
དམར་པོ་བསྣན་པ་ཟབ། བོང་དམར་བདུན་པ་ཚར་བོང་ཐང་གིས་འཕུལ་བའང་བསྔགས་ཀྱང་བོང་དམར་བོད་ཀྱི་
སྔོ་སྨན་ལེགས་པར་སྣང་། ལྷ་ལུང་མཁན་པོའི་བོང་དམར་བརྒྱད་པ་འཕྲོད་ཆེ། མཆུ་གློ་ལ་ནང་གཤགས་ནས་ཁྲག་
བཏོན། མཆུ་མཛེ་ལ་ཙནྡན་དམར་པོ་དང་བ་ཤ་ཀའི་ཕྱེ་མ་བྱུག ནང་སྔ་རྡོ་བ་མོ་ཅན་ལྟ་བུའི་གྲང་མོ་གླན་ཀྱང་ཕན་
ནོ། ཡང་མཆུ་ནད་ཕལ་ཆེར་ལ་མྱུ་གུ་ཤིང་གི་ཁཎྜ་བྱུག དེས་མ་ཐུབ་ན་མཆུ་རྩ་དང་སྲིན་རྩ་རྒྱབ་རྩ་གཏོར། ལྷགས་
པས་མཆུ་གས་པ་ལ་སྤྱི་གཙུག་ཏུ་མར་བྱུགས་པས་ཕན། ཞེས་སོ། །
བདུན་པ། སོ་ནད།
སོ་ཡི་ནད་ནི། མདུན་སོ་བརྒྱད། མཆེ་བ་བཞི། འགྲམ་སོ་ཉི་ཤུ་སྟེ་སུམ་ཅུ་རྩ་གཉིས་པོ་གང་རུང་ཞིག་ལ་ནད་
རྣམ་པ་དུ་མས་མནར་ཏེ་ན་བ་ནི་རྒྱུན་དུ་མཐོང་བ་མང་བའི་ནད་རིགས་ཤིག་ཡིན་པ་དང་། དེ་དང་འབྲེལ་བར་སོ་
རྙིལ་གྱི་ནད་ནི་སོ་སྲ་བ་ལ་གནོད་པ་དང་། བླ་གཉན་གྱི་ནད་གཞན་འཕེལ་བ་འབྱུང་བས་ན་འདིར་སོ་དང་རྙིལ་གྱི་
ནད་ཕྱོགས་གཅིག་ཏུ་བསྡུས་ནས་རྒྱུ་རྐྱེན་དབྱེ་བ་རྟགས་བཅོས་ཀྱི་སྒོ་ནས་བཤད་པར་བྱའོ། །
གཅིག རྒྱུ་རྐྱེན། །
རྒྱུ་རྐྱེན་གཞི་མཐུན་ནི་ཟས་སྤྱོད་དམན་ལྷག་ལོག་པ་དང༌། ཁྱད་པར་ཟས་སྐོམ་ཚ་སྐྱུར་གྱི་རིགས་བསྟེན་
དྲགས་པ། མྱ་ངན་དང་བྱུར་ཆགས་སོགས་ཀྱིས་འདུ་བ་འཁྲུགས་པས་སོ་དང་རྙིལ་གྱི་ནད་ཐམས་ཅད་སྐྱེད་པར་
བྱེད་དོ། །
260



གཉིས། དབྱེ་བ།
ཉེས་པ་གསུམ་ལས་གྱུར་པའི་སོ་ནད་དང་། སོ་སྲིན་དང་སོ་འབྲས། རྙིལ་ནད་བཅས་གསུམ་དུ་དབྱེ་བ་ཡིན་
ནོ། །
གསུམ། ནད་རྟགས།
1. ཉེས་གསུམ་ལས་གྱུར་པའི་སོ་ནད་ཀྱི་རྟགས་ནི། རླུང་གྱུར་གྲང་མོའི་རིགས་དང་བསེར་བུས་ཕོག་ན་
བཟོད་ཐབས་མེད་པའི་ན་ཚ་འབྱུང་བ་དང་། སོ་ཀུན་འགུལ་སྙམ་བྱེད་པ། བེར་བ་ལངས་ནས་ན་ཞིང་འཕར་རྩ་
འཁྱུག ཁྲག་མཁྲིས་ལས་གྱུར་ན་དྲོད་ཆེ་ཞིང་ལྗོན་ཤིང་དང་མུར་འགྲམ་འཕར་རྩ་སོགས་བརྒྱངས་པ་ལྟར་རྒྱས་འོང་
བས་འཁྱུག་ཅིང་ན་ཟུག་ཆེ། མེ་ཉི་དང་དྲོད་བཅུད་ཆེན་པོའི་ཟས་གནོད་ཅིང་བསིལ་ན་ཕན། བད་ཀན་ལས་གྱུར་པ་
སོ་རྙིལ་འདྲུལ་ཞིང་དྲི་མི་ཞིམ་པ་འབྱུང་ངོ༌། །
2. སོ་སྲིན་དང་སོ་འབྲས་ཀྱི་རྟགས་ནི། ཚ་གྲང་གང་འདྲའི་རིགས་ཀྱང་རེག་ཐབས་མེད་པའི་ན་ཚ་འབྱུང་
ཞིང་ལྡང་དུབ་བྱེད་ལ་ཟུག་ལངས་ཚེ་ལྷང་ལྷང་གཟེར་བ་འབྱུང་། སོ་འབྲས་ནི་སོའི་རྩ་བ་རྐྱངས་ཤིང་རྣག་ཏུ་འགྱུར་
རོ། ། །
3. རྙིལ་ནད་ཀྱི་རྟགས་ནི། སོ་རྙིལ་གཡའ་ཞིང་སྐྲངས་བྱུང་ནས་ན་ཟུག་གཏོང་བ་དང་། ཁྲག་འཛག་པ།
རྣག་བསགས་པ། སོ་རྩ་འགུལ་བས་སོ་འབམ་ཟེར་ལ། མཐར་སོ་རྩ་ཕྱིར་དོན་པ་སོགས་ཀྱི་རྟགས་འབྱུང་ངོ༌། །
བཞི། བཅོས་ཐབས།
1. ཉེས་གསུམ་ལས་གྱུར་པའི་སོ་ནད་ལ། རླུང་ལས་གྱུར་པར་རས་སོགས་སྣུམ་ལྡན་གྱི་དུགས་ཀྱིས་བདུག་
ཅིང་། ཁོང་སྨན་ཁྱུང་ལྔ་ཚད་ལྡན་བསྟེན་པ་དང༌། ཚ་བ་གསུམ་དང་སྒོག་སྐྱ་ཤིང་ཀུན་ཛཱ་ཏི་གོ་ཡུ་བཅས་དར་ལ་
གཏུམས་ནས་མར་དཀར་ནང་བཙོས་པའི་དྲོན་མོ་སོ་བར་བསྟེན། སྐབས་དང་སྐབས་སུ་ཛཱ་ཏི་བསྐོལ་བའི་མཁུར་
བཀང་བཅང་། གང་ན་བའི་ཕྱོགས་ཀྱི་མུར་འགྲམ་འཕར་རྩ་མེས་མནན་ལ། འབྲས་གསུམ་ཤིང་ཀུན་གླ་རྩི་སྒོག་སྐྱ་
སྨན་ཆེན་རྣམས་དར་གྱིས་གཏུམས་སྟེ་ཤིང་བུ་ལ་བསྐྱོན་ནས་མར་ཁུར་བསྲེགས་པ་གོང་ནའི་སྟེང་དུ་སྦྱར་རོ། །
ཁྲག་མཁྲིས་ལས་གྱུར་པ་ལ་སྐྱུ་རུའི་ཐང་བཏང་ཞིང་། དེ་རྗེས་སོ་རྩ་འཕར་བ་གཏར། ཁོང་སྨན་སྤང་རྩི་བཅུ་གཉིས་
261



དང༌། གུར་ཁྱུང་བསྟེན་ཞིང་། ཆུ་རྡོ་དང་ལྕགས་ལ་སོགས་པའི་རེག་བྱ་གྲང་བའི་བསིལ་དུགས་བྱ་བ་དང་། འབྲས་
གསུམ། རུ་རྟ། བ་ཤ་ཀ། རྒྱ་སྐྱེགས་ཙན་དན་དམར་པོ་རྣམས་སྦྱར་བའི་མཁུར་བཀང་བཅིང་། བད་ཀན་ལས་གྱུར་
པར་སོ་རྩ་ཁྲུད་ལ། རྟ་དཀར་པོའི་སྤུ་སྦུབ་བསྲེགས་བཏང་བའི་ཕྱེ་མའམ་བུལ་ཏོག་ཆུ་བཅད་བྱུག་གོ།
2. སོ་སྲིན་དང་སོ་འབྲས་ལས། སྲིན་ལས་གྱུར་པར་རྟ་སྦངས་དང་། ཕུར་མོང་། སྤུ་བ་རྣམས་ཀྱིས་དུགས་བྱ་
ཞིང་། ཐང་ཕྲོམ་བཞི་པར་རླུང་ལྡན་ལ་ཁྱུང་ལྔ་བསྣན་པ་དང་། ཁྲག་ལྡན་ལ་སྤང་རྩི་བཅུ་གཉིས་བསྣན་ལ་བཏང་
བའམ་གུར་ཁྱུང་བསྣན་ནས་གཏོང་། ཤིང་ཀུན་བཅུ་གསུམ་པའི་རིལ་བུ་ནད་དམིགས་གར་ཡོད་སོ་སྟེང་ལ་གླན་ཞིང་
ཁུ་བ་ཕྱིར་ལ་འདོར། སྨན་འདི་སོ་སྲིན་ཚ་གྲང་ལ་མ་བལྟོས་པར་འཇོམས་བྱེད་ཀྱི་སྨན་ལ་མཆོག་ཏུ་བསྔགས་པ་དང་།
ཡང་ན་རྒྱུད་ཀྱི་ཤིང་ཀུན་ལྔ་པ་མར་ཁུ་དང་སྦྱར་ལ་མཁུར་བ་དགང་། གཞན་ཡང་དུད་པས་སོ་སྲིན་དབྱུང་བ་ནི་སླ་ང་
ཆུས་བཀང་བའི་དབུས་སུ་ལྕགས་སྐྱེད་བཙུགས་པའི་སྟེང་རྡོ་ལེབ་བཞག་པའི་ཁར། མཁར་གོང་སྲིན་ཅན་མེར་
བསྲེགས་དམར་ལམ་མེ་བ་བཞག དེའི་སྟེང་དུ་མན་རྒྱུད་ཀྱི་ཏིག་ཏ་བཞི་པ་དང་ཐང་ཕྲོམ་བཞི་པ་གང་རུང་བཏབ་
བའི་དུད་པ་ཆ་བྱད་རྡུབ་ཀྱིས་སོ་ན་སར་བདུག་པར་སྲིན་བུ་ཆུ་ནང་དུ་དབྱུང་ངོ༌། །དེ་ལྟར་བཅོས་ཀྱིས་བརྡུགས་ན་
ཕན་པ་ཀུན་ལྡན་དང་། རྡོ་རྗེ་རབ་འཇོམས་སོགས་བཏང་ནས་ཉིན་ཁ་ཤས་སོང་རྗེས་སྐམ་པས་དབྱུང་བ་བཅོས་ཀྱི་
མཐའ་མ་ཡིན་ནོ། །སོ་འབྲས་ཀྱི་ནད་ལ་ཐོག་མ་ནས་སྲུབ་ཀ རྒྱ་ཚྭ། ན་ལེ་ཤམ་བཅས་སྦྱར་བ་བྱུག་པ་དང་། གཤམ་
གྱི་རྙིལ་ནད་ལྟར་བཅོས་པས་རུང་ལ། དེས་ཀྱང་མི་ཕན་ན་སོ་རྩ་བྲུད་ལ་མར་བཙག་བཅད་ཀྱིས་བསྲེག ཡུན་རིང་
རྙིང་པར་གྱུར་ན་གསོ་དཀའ་བའང་ཡོད་དོ། །
3. རྙིལ་ནད་ལ། ལྷན་ཐབས་ཀྱི་དོམ་མཁྲིས་བརྒྱད་པ་སྦྱར་བའི་མཁུར་བཀང་བཅང་། ཡང་ན་གླ་རྩི་ཚ་ལ་
མཚུར་ནག་གསུམ་གྱི་མཁུར་བཀང་བྱ། ཁྱད་པར་དུ་ཁྲག་མཁྲིས་རྐྱེན་གྱིས་རྙིལ་ནད་སྐྱངས་ཟུག་ཚེ་ན་གཙགས་
བུས་ལན་འགའ་གཤགས་ལ་ཁྲག་བཏོན་ཤུལ་དུ་སྤང་རྩི་བཅུ་གཉིས་སོགས་གཉན་སྨན་གྱི་ཕྱེ་མ་བཏབ། སྐྲངས་པོའི་
རིགས་ལ་ཞུན་མར་ཙག་བཅད་པའི་ཁུ་བ་ཚ་མོས་དུགས་རྒྱག་པ་དང་། སོ་རྩ་གཏར་བ་སོགས་ཀྱིས་བཅོས་སོ། །
གཞན་ཡང་སོ་ནད་སྔོན་འགོག་གི་སོ་རྩི་བྱུག་སྨན་དང་། སོ་རྩ་བརྟན་པའི་སྨན། སོའི་བཅུད་ལེན་སོགས་སྣ་
མང་བའི་སྦྱོར་བ་དང་ལག་ལེན་གྱི་རིགས་གཞན་ལས་ཤེས་པར་བྱའོ། །ཟས་མངར་སྐྱུར་དང་དཀར་ཟས་ཀྱི་རིགས་
དང་། སྤྱོད་ལམ་ཁྲག་རླུང་སྐྱེད་བྱེད་དྲག་ཤུལ་གྱི་ལས་སྤང་ངོ༌། །མན་ངག་རིན་ཆེན་འབྱུང་གནས་ལས། རྒན་པོ་
གཞོན་བུ་བྱེད་པའི་སོ་ཡི་འཕྲེང་། །སྲ་ད་མ་དཀར་མཁྲེགས་སྲིན་མི་འཇུག་སྟེར་བའི། །མཆོག་བསྡུས་སྨན་གྱིས་
སྦྱོར་བ་བཟང་པོ་འདི། །ཁོ་བོས་ཁྱད་ཆོས་ཉམས་སུ་མྱོང་གྲུབ་ཡིན། །ཁྱི་ལ་ཝ་རི་( སེང་ཁཎ)་དར་ཐལ་ཆོག་ལ་
262



མ། །གོ་ཡུ་ནུས་ལྡན་བསྲེགས་དང་གཉིས་འཐུང་(གླང་ཆེན)་པགས། །གསར་སྨན་འབྲུག་རུས་རྒྱ་སྐྱེགས་ཅོང་
ཞི་གཙོ། །ཡན་ལག་གླ་ཤིང་མུ་གུལ་དོམ་གྱི་མཁྲིས། །ཨ་སྐྱུར་རེ་རལ་ཁྱུང་སྡེར་པི་པི་ལིང་། །ཁ་རུ་ཚྭ་དང་རྒྱམ་ཚྭ་
རྒྱ་ཡི་ཚྭ། །གཡེར་མ་འདི་རྣམས་སྦྱར་ཚད་མ་འཆོལ་བར། །སོ་སོར་ཞིབ་བཏགས་སྒོག་ཆུས་རིལ་བུར་དྲིལ། །དྲི་
རོ་རླུང་ལ་མ་བསྐུར་བ་རུ་སྡོམ། །ནང་རེ་བཞིན་དུ་ཟས་ལ་མ་གཞུག་གོང་། །རང་བྱུང་ཁ་ཆུས་ཁ་བཤལ་དེ་ཡི་
རྗེས། །རིལ་བུ་རེ་རེས་ཡུན་རིང་བར་དུ་བཤལ། །སྨན་འདི་མ་བསྟེན་གོང་དུ་སོ་འཚངས་ན། །བསྟེན་ནས་མི་
འབུད་ཁོ་བོས་ཁས་བླངས་སོ། །སོ་ལ་ན་ཟུག་ཅི་ལྟར་ཚེ་ཡང་རུང་། །རྒྱ་ཚྭ་རྒྱམ་ཚྭ་ཁ་རུ་ཚྭ་དེ་དང་། །ལིང་ཤིང་
སྦྱར་བ་འོ་མ་ཕུལ་གསུམ་དུ། །མར་ནི་མཐེབ་ཚིག་ཙམ་དང་ལྷན་ཅིག་ཏུ། །བསྐོལ་བསྡུས་ཚངས་པ་ཚན་དེ་གང་
ནའི་སར། །བཏང་ནས་ཡང་ཡང་བཤལ་ན་འཕྲལ་དུ་ཞི། །དགེ་འདིས་འགྲོ་བའི་དུག་གསུམ་ནད་སེལ་ཤོག །
ཅེས་སོགས་བསྟན་པ་ལྟར་བཅོས་དགོས་སོ། ། །
བརྒྱད་པ། ལྔ་བའི་ནད།
ལྔ་བའི་ནད་ཅེས་པ་ནི། སྟག་ཚང་ས་ལོ་ཙཱ་བ་ཆེན་པོས། ཨོལ་མདུན་འཕེལ་བའི་ཤ་ལྷག་དེ། །ནོར་རྫས་སྦྲ་
བ་ཕྱིར་མངོན་པ་ལྟར། །ཕྱི་རོལ་འབུར་དུ་ཐོན་པ་ལ། །ཝ་བ་ཞེས་སུ་བཤད་པ་ཡིན། །ཞེས་པ་ལྟར་ལ། མགུལ་
ནད་ཝ་བའི་དན་དེ་ནི་བརྒྱད་པ་རྩ་འགྲེལ་དུ་ལྐོག་མའི་ནད་བཅོ་བརྒྱད་ཀྱི་ཁོངས་སུ་བསྡུས་པ་དང་། མན་ངག་རྒྱུད་
དུ་ལྔ་བའི་ནད་རིགས་བརྒྱུད་དུ་བསྟན་ཡོད། འདིར་ཡང་རྒྱུད་དང་མཐུན་པར་ལྔ་བའི་ནད་ལ་རྒྱུ་རྐྱེན། དབྱེ་བ།
རྟགས། བཅོས་བཞིའི་སྒོ་ནས་བཤད་པ་ཡིན་ནོ། །
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་དང་སྐོམ་གྱི་རིགས་དང་སྤྱོད་ལམ་གཉིས་དམན་ལྷག་ལོག་པ་ལས་རླུང་མཁྲིས་
བད་ཀན་ཚིལ་ནད་སོགས་འདུ་བ་འཁྲུགས་པ་དང་། སྐེ་སྐོར་གྱི་ཁྲག་རྩ་དང་རྨེན་རྩ་སོགས་འཁྲུགས་པས་ལྔ་བ་
བསྐྱེད་པར་བྱེད་པ་ཡིན་ནོ། །
263



གཉིས། དབྱེ་བ།
རླུང་ལས་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་པ། བད་ཀན་ལས་གྱུར་པ། ཚིལ་དང་།
འདུས་པའི་སྦ་བ་དང་། གཡང་ལྔ། བྱུར་ཝ་བཅས་བརྒྱུད་ཡོད་དོ། །
གསུམ། ནད་རྟགས།
ཝ་བ་ནི་མགུལ་པའི་མདུན་ངོས་དང་དེའི་གཡས་གཡོན་དུ་བྱུང་བ་མང་ལ། ནད་འདི་ཐོག་མའི་དུས་ནད་པ་
རང་གིས་མི་ཚོར་བར་ལྔ་བ་སྐྱེས་ཡོང་། རིམ་བཞིན་ཟུག་ཆེར་མི་མངོན་ཀྱང་སྦོམ་དུ་སོང་ཚེ་དབུགས་འབྱིན་རྔུབ་མི་
བདེ་བ་དང་སྐད་གདངས་འགྱུར་བ་སོགས་ཀྱི་རྟགས་སྟོན། དེ་ཡང་རླུང་ལས་གྱུར་པ་མགོ་མང་ལ་ཁོང་པ་སྟོང་པ་
དང༌། མཁྲིས་གྱུར་ལྔ་བ་ཕུར་བྱས་ཚེ་ཆུང་ལ་སྙི། ཁྲག་ལས་གྱུར་པ་ཁྱད་པར་དུ་དྲོད་བཅུད་ཅན་གྱི་ཁ་ཟས་དང་དྲག་
ཤུལ་ཆེན་པོའི་རྐྱེན་གྱིས་སྐྱེ། བད་ཀན་ལས་གྱུར་པའི་ལྦ་བ་སྲ་ལ་མཁྲེགས། དལ་བར་བསྡད་དུས་སྐྱེ་བ་བྱེད། ཚིལ་
གྱུར་ལྔ་བ་ནི་སྐྱེ་འགག་ཅིང་ཆེ་ཆུང་དང་འཕེལ་འབྲི་མང་། འདུས་གྱུར་ལྷ་བ་ནི་འཕེལ་ཆེ་བས་ནང་དུ་དབུགས་སུབ་
ཅིང་ངར་ངར་ཟེར་བའི་སྒྲ་འབྱུང་བ་ཡིན། གཡང་ལྦ་ནི་ཝ་བ་བདེ་ལ་དབྱིབས་ལེགས་པའི་རིགས་རྟགས་ཅན་ལ་
བཏགས་པ་དང་། བྱུར་ཝ་ནི་ནད་པ་རང་ལ་མི་བདེ་ཞིང་། གཞན་གྱི་ལྟར་སྣང་དུ་དེ་བཞིན་མི་སྡུག་པར་གྱུར་པའི་
རྟགས་ཅན་ཡིན་ནོ། །
བཞི། བཅོས་ཐབས།
སྤྱི་བཅོས་ལ། ཚྭ་སྣས་བཅོས་པ་དང་། སྨན་ཆང་གིས་བཅོས་པ། ཕྱེ་མས་བཅོས་པ། དཔྱད་ཀྱིས་བཅོས་པ།
ལོག་གནོན་བཅས་ལྔ་ཡོད་པ་ལས། (1)ཝ་ཚྭ་དང་རྒྱ་མཚོའི་ཚྭ་ཆུ་ལ་སོགས་པ་ཚུ་སྣ་ཚོགས་ཚད། སུག་སྨེལ། ཟི་ར།
སླེ་ཏྲེས་རྣམ་ཞིབ་ཏུ་བརྡུངས་པ་བཅོས་ཏེ་སྐྱོ་ཚ་ལྟ་བུ་བསྟེན་པའམ་ཟས་ཀྱི་ནང་དུ་བཀོལ་ནས་རྒྱུན་ཏུ་བསྟེན།
(2) སྨན་ཆུང་ནི་ཨོལ་མདུད་བཅུ་གསུམ་ཆུ་ལ་གདུས་ཁུ་ཆང་དང་སྦྱར་ལ་མནན་ཏེ་དྲོ་སར་བསྙལ་ལ་ལངས་ནས་
སྐོམ་དུ་བསྟེན། (3)ཕྱེ་མ་ཨོལ་མདུད་བཅུ་བཞི་ཀར་བུར་གཉིས་ཚ་གྲང་གི་རྟས་བསྒྱུར་ལ་ཆུ་སྐོལ་གྱིས་དབུལ།
ཡང་ན་སྐྱ་ཀའི་ཤ་མ་རུལ་བ་སྲང་གསུམ། ལུག་གི་རྨེན་བུ་སྲང་དོ། དུང་བསྲེགས་ཐལ་བ་དང་འབྲས་བུ་གསུམ་རེ་རེ།
གུར་གུམ། རུ་རྟ། ལི་ཤི། ཉ་ཕྱིས་བཅས་སོ་སོ་སྲང་གང་རེ་སྦྱར་བ་ཞིབ་བཏགས་ཕྱེ་རིལ་གང་རུང་ཨོལ་མདུད་བསྡུས་
264



ཐང་གིས་བཏང་ངོ༌། །(4)དཔྱད་ཀྱིས་བཅོས་པ་དང་བཏོན་པ་དཔྱད་ཀྱི་མཆོག་ཡིན་པས་ལྔ་བ་ཆེར་འབུལ་བ།
འཕྱང་ལ། བཅད་འདྲ། ལོགས་སུ་བོག་འདྲའི་རིགས་རྣམས་ཁྲག་རྩའི་དྲ་བ་མང་པོས་འབྲེལ་མེད་ཕྱིར་དཔྱད་བྱེད་
པར་བདེ་ཞིང་ལེགས་ཏེ། ཐོག་མར་ཞ་ཉེ་སྐུད་པས་ལྔ་བའི་མཐའ་བསྐོལ་ནས་བཅིངས་ཏེ་ཡུན་རིང་བཞག་པ་དང་།
སྤུ་གྲི་རྣོན་པོས་ལག་ལེན་བཞིན་བཅད་ནས་རྩ་སྣེ་ལྕགས་ཀྱི་ཏེལ་པས་བསྲེག ཝ་མཐའི་པགས་པ་རྨ་སྨན་གྱིས་
བཀྲུས་པ་ཚད་མཐུན་གྱིས་སྦྱར་ནས་དུང་བསྲེག་པས་གླན་ཞིང་། ཁྱི་བལ་གྱིས་བཀབ་ལ་རས་ཀྱིས་དཀྲིས། ཡང་ན་
དཔྱད་དུ་དཔུང་རྩ་སྐེ་རྩ་ཚེ་ཆུང་དང་། རྣ་རྒྱབ་ལྦ་རྩ་སོགས་གཏོར། ཁྱད་པར་དུ་ལྦ་བ་ཐོག་མར་མངོན་པའི་སྐབས་
ཡིན་ན་རྣ་རྒྱབ་ཝ་རྩ་བཅད་དེ་མི་ཟུམ་པར་བྱེད་པ་དང་། རྣ་ཤལ་གྱི་འོག་དང་ལྔ་བའི་མགོ། ཨན་སྟོང་དང་པོ་བཅས་
ཀྱི་སར་མེ་ཡིས་གདབ། (5）ལོན་གནོན་དགོས་པའི་ལྔ་བ་སྲ་བའི་རིགས་ལ་ལ་འཕར་རྩ་གཏིང་ན་ཡོད་དེ་ཁར་མི་
གསལ་བས་འཕར་རྩ་ལ་ཆེར་འཛེམ་མི་དགོས། ཁྲག་རྩ་མེད་པའི་ཝ་བ་གང་ཚེའི་དཀྱིལ་དུ་ཚ་ཐུར་རྒྱག་ལུགས་ཕྱི་
རྒྱུད་ལྟར་ཕྲེད་དུ་ཕུག་པས་ཆུ་སེར་བྱུང་ན་དེ་གས་ཕན། གང་ཡང་མ་བྱུང་ན་རུལ་གཅོད་གཞུག་ཅིང་འབྲས་ཀྱི་
སྐབས་ལྟར་གསོས་པ་ཡིན་ནོ། །
བྱེ་བྲག་ཏུ་བཅོས་པ། རླུང་གྱུར་ལྔ་བའི་སྟེང་དུ་མེ་བཙའ་དང་སྣུམ་དུགས་བྱ་བ་དང་། མཁྲིས་གྱུར་ཝ་བ་ཐུར་
མ་ལྟ་བུས་ཕུག་པས་འཚོ། ཁྲག་གྱུར་ལྔ་བ་གང་བྱུང་བ་དང་ཉེ་བའི་ཁྲག་རྩ་གཏར་བ་དང་བསིལ་སྨན་ཙན་དན་བཅུ་
པར་ཏིག་ཏ་དང་ཤ་ཀ་བསྣན་པ་བསྟེན། བད་ཀན་དང་ཚིལ་ལས་གྱུར་པའི་ལྷ་བ་གཉིས་ཕྱི་རྒྱུད་ལས་ལྔ་ལྟར་གྱི་
སྐྱུགས་ཀྱིས་དྲངས་པ་དང་རྩུབ་བཅོས་བྱ། འདུས་པའི་ལྦ་བ་ལ་གཉེན་པོ་གཅིག་ཏུ་མ་ངེས་པས་ཀུན་གྱིས་གསོ་བ་
གང་འཚམས་ཀྱིས་སྦྱོར། གཡང་ལྦ་མ་བཅོས་པས་རུང་ལ། བྱུར་ཝ་དཔྱད་ཀྱིས་བཅོས་པ་སོགས་གང་ལ་གང་འཚམ་
པས་བཅོས་པ་ཡིན་ནོ། །
ཀོང་སྤྲུལ་ཟིན་ཏིག་ལས། ལྔ་བའི་བཅོས་སྐོར་ལྷན་ཐབས་ནང་གསལ་ལག་ལེན་བདེ་ཞིང་ཟབ་ པར་
བསྔགས་ཀྱང་། བྱུར་ལྔ་སོགས་བཅོས་དཀའ། ཤ་སྦྱོར་བརྒྱད་པ་ཟླ་སྨད་ཉི་ཤུ་གཅིག་ནས་དགུའི་བར་བསྟེན། ཆེན་
བུའི་སྦྱོར་བ་ལྔ་བ་རྒྱུན་གཅོད་ཡུན་རིང་བསྟེན་པའང་ཟབ། རྒྱ་ཚྭ་དྲུག་པས་ལྔ་བ་འཇོམས་ཤིང་། ཛཱ་ཏི་དགུ་པས་
མཇུག་གཅོད་པའང་བསྔགས། ལྔ་བའི་མཐའ་ནས་ཚོན་རིའི་སར་མེ་བཙའ་བསྐོར་ནས་གདབ། དེས་ཆུང་དུ་སོང་
ན་རིམ་པར་ཇེ་བཏུད་ཀྱིས་ནང་དུ་གདབ་པ་ཡིན་ཀྱང་འཕྲོད་མིན་ཞིབ་ཏུ་བརྟག་དགོས། མགོ་བོ་སོགས་ལ་ཤ་ལྷག་
ལྟ་བུ་སྐྱེས་པ་རྩ་བ་སྐུད་པས་བསྡམ་ལ་ཆུང་བཞུག རྩེ་ནས་གཙག་བུས་གཤགས་ཏེ་བརྟོལ་ལ་འབྲས་འདུལ་སྦྱར་ཏེ་
གསོ། ཡང་ལྦ་བ་སོགས་ཤུ་ལྷག་གི་རིགས་རྩེད་ནས་འདོན་པའི་གདམས་ངག་ནི། བྱུང་ནས་ལོ་གཉིས་གསུམ་ཙམ་
265



སོང་བའི་རྙིང་པ་ལ་ཚ་ཐུར་བརྒྱབ་ཅིང་བཙགས་ནས་རྨ་གསོ་བ་དང༌། རྗེས་གཅོད་མེ་བཙའ་གོང་སྨོས་བྱས་ཀྱང་ཆོག
ཡང་ན་གཙག་བུས་ལེགས་པར་གཤགས་ནས་ནང་གི་རྣག་ཁྲག་ཆུ་སེར་སོགས་དབྱུང་། གཉིས་ཀ་ལ་ཤ་གདན་
དངོས་མ་བསྣད་པ་གལ་ཆེ། དེ་ནས་ཆུ་ཡིས་དག་པར་བཀྲུས་རྗེས་རྨ་སྨན་སྤྱི་དང་། ཁྱད་པར་གུར་གུམ་དོམ་མཁྲིས་
སྦྱར་བའི་ཆུ་ལ་ལན་ཚྭ་བཏབ་པ་བྱུགས། དར་སྐུད་ཀྱིས་ཤ་གདན་དང་མཉམ་པར་བཙེམ། ཕྱི་རུ་ཧེལ་གེ་དུམ་བུ་
སྤྱིན་གྱིས་སྦྱར། ཞག་བཅུ་སྐོར་ཟས་སྤྱོད་གཟབ། ཡང་རྣ་བའི་ནང་གི་ཝ་རྩ་དེ་ཁབ་ཀྱིས་ཕུག་ནས་ཞ་ཉེའི་རྣ་ཆ་
བཏགས་པའམ། ཀོ་དམར་ལུང་ཐིག་བྱས་པའི་ཞ་ཉེའི་རྡོག་པོ་རྐེ་ལ་བཏགས་པས་ཀྱང་ཐུབ། ཉིན་གཉིད་མི་ལོག།
ཟས་སྐོམ་ཉུང་དུ་བྱ་བ་སོགས་གལ་ཆེ། ཞེས་སོ། །
བརྡ་འགྲོལ།
༡ དཔྲལ་བ། — མིག་གི་སྨིན་མ་ཡན་ཆད་ནས་སྐྲ་ཡོད་མེད་ཀྱི་མཚམས་གྱི་བར་ལ་ཟེར། །
༢ ལུག་སྙམ་སེམས། – ན་ལུགས་ཀྱི་རྟགས་ཏེ་དཔྲལ་བ་དང་སྨིན་མཚམས་ཕྱིར་ལུག་པ་སྟེ་ལྷུང་བའམ་ནང་དུ་
སྡིབ་པ་ལྟ་བུའི་ཟུག་གཟེར་བསྐྱེད་པའོ། །
༣ རྩ་འཁྱུག རྩ་དྲང་མོ་མིན་པ་དང་འཕར་ཚུལ་མྱུར་བའམ་མགྱོགས་པའོ། །
༤ རྒྱ་སྲུབས། – མགོ་བོའི་རུས་པ་དུམ་བུ་མཐུད་མཚམས་ཀྱི་རུས་སྲུབས་ཀྱི་མདོ་རྣམས་ལ་གོ་དགོས། །
༥ མིག་ནད་གདུང་གྱུར། – ཟུག་རྡུས་ཤིན་ཏུ་གདུང་ཞིང་མཁུར་ཚོས་དང་མགོ་བོ་ཡང་ན་བར་བྱེད་པའི་རིབ་
ཚབས་ཆེ་བའི་མིག་ནད་ཀྱི་མིང་། །
༦ མིག་ནད་སྒྲ་ངན། – མངལ་གནས་ཀྱི་དུས་སུ་མ་ནད་བུ་ལ་ལྷུང་བ་ལས་བྱུང་བའི་བྱིས་པ་སོ་སྐྱེ་དུས་ན་བའི་
མིག་ནད་ཅིག་སྟེ། རྟགས་སུ་མིག་དམར་ལ་ཚ་ཤར་རྒྱག་པ་དང་། མིག་ལྕིབས་འབྱར་ཞིང་སྐྲངས་པར་
འགྱུར་བ་ཞིག་གོ །
༧ མིག་བོལ། – མིག་ལྕིབས་ལ་གོ ། །
༨ མིག་འབོལ། – མིག་མཐའི་རུས་པ་མུ་ཁྱུད་ཅན་གྱི་མིང་ངོ༌། །
༩ མིག་གཡུང་། – གཡུང་ནི་དལ་བའམ་ཞན་པའི་དོན་ཡིན་པས་འདིར་མིག་གིས་གཟུགས་ལ་བལྟ་བའི་ཚེ་མྱུར་
བར་མི་མཐོང་བར་འགྱུར་བའམ་ལྟ་སྟངས་ཞན་པོར་འགྱུར་བའི་དོན་ནོ། །
༡༠ ཨར་བསྲེགས་ཕྱེ་མ། – ཨ་རུ་རའི་ལྡེ་གུ་ནུས་ལྡན་དུ་བསྲེགས་པ་བར་སྐྱུར་ཁུ་བར་སྦྱར་ལ་གྲིབ་སྐམ་བྱ། དེ་ལ་
266



རྒྱ་ཚྭ་ཉིས་འགྱུར་སྦྱར་བའི་ཕྱེ་མ་བཏབ་ཅེས་པ་དེའོ། །
༡༡ ཡེའུ། —ཤིང་བུའམ་ཐུར་མར་བལ་དང་སྲིན་བལ་འཇམ་པོ་གང་རུང་དཀྲིས་པའི་ཡོ་བྱད་དེ་སྨན་བྱུག་བྱེད་
དམ་རྣ་བ་རྔོག་བྱེད་སོགས་སྤྱོད་ཆོག་པའོ། །
༡༢ བཙན་རྩ། – མིག་ཐུར་འཕེན་སྐབས་མིག་ནང་ཡོད་པའི་ཁྲག་རྩ་དམར་པོ་ལ་བཙན་རྩ་ཟེར་བས་དེར་བྱོལ་
དགོས་སོ། །
༡༣ བྱ་མི་འདའ་བ། – ཐུར་མའི་གསང་སའམ་གསང་དམིགས་ལས་མི་བརྒལ་བའམ་མི་འགྱུར་བའི་དོན་ནོ། །
༡༤ གསལ་བྱེད་སྤོས་རིང་(རེངས་)། – སྦྱོར་སྡེ་ཞིག་སྟེ་གཅེས་བསྡུས་ཕན་བདེ་སྙིང་པོ་ལས་གསལ།
༡༥ མཚུལ་པ། – སྣ་བུག་ནས་ལྕེ་ཆུང་བར་འབྲེལ་བའི་བུ་གའི་མིང་ངོ་། །
༡༦ མེ་རྫས། – མེ་མདའ་འཕེན་བྱེད་ཀྱི་རྫས་ནག་ལ་གོ །
༡༧ ལྗན་ལྗིན། — མི་གཙང་བ་འབྱར་བག་ཅན་ཏེ་སྙིག་རོ་ཉལ་ཉིལ་གཤེར་བ་ལྟ་བུའོ། །
༡༨ ཧེལ་སྲབ། – སྤུ་མེད་པར་ཕྱིས་ནས་མཉེད་ཚར་བའི་ར་དང་གླ་བ་སོགས་ཀྱི་པགས་པ་སྲབ་པོའི་མིང་། །
༡༩ བྱུར་ཆགས། –བཀྲ་མི་ཤིས་པ་སྟེ་ཁྱོད་དང་ཁ་མཆུ་ཤི་ཆད་སོགས་ཆགས་སྒོ་ལྟ་བུའོ། །
བསམ་གཞིག
༡ ལུས་སྟོད་ཅེས་པ་གང་ནས་གང་ལ་ངོས་འཛིན་ནམ།
༢ མགོ་སྲིན་ཡ་མ་ལ་རྒྱུ་མཚན་གང་གི་སྒོ་ནས་དཀར་ནག་ཁྲ་གསུམ་དུ་དབྱེ།
༣ དབང་པོ་མིག་ནི་མེའི་རང་བཞིན་ཡིན་ཞེས་ཟེར་དོན་ཅི་ཡིན། །
༤ རྣ་ནད་ལ་མཁལ་བཅོས་ཀྱིས་འཐུས་ཆེ་ཟེར་དོན་ཅི་ཡིན།
༥ ཁ་ནད་ལས་སོ་དང་རྙིལ་ནད་ལོགས་སུ་བཀོད་པའི་རྒྱུ་མཚན་ཅི་ཡིན་ནམ།
267



སློབ་ཚན་ཉི་ཤུ་པ། དོན་ལྔའི་ནད་གསོ་བ།
དོན་ཞེས་པའི་དོན་ནི་ལུས་ཀྱི་དྭངས་མའི་རྟེན་རྡོག་པོའམ་འབུར་དུ་དོན་པ་སྙིང་སོགས་ལྔ་ལ་ཟེར་ཏེ། དེ་
དག་དྭངས་མ་རང་རང་གི་གནས་སུ་རྒྱུ་བ་སོགས་ཡུལ་སོ་སོའི་དོན་བྱེད་ནུས་ན་དོན་ཞེས་བྱེད་ལས་ཀྱི་སྒོ་ནས་རྗེས་
གྲུབ་ཀྱི་མིང་དུ་བཏགས་པ་ཡིན་ནོ། །
དང་པོ། སྙིང་གི་ནད།
དོན་ལྔའི་གཙོ་བོ་སྙིང་ཞེས་པ་ལུས་ཀྱི་བྱུང་ཁོག་སྟོད་ཀྱི་ནང་ཚེ་སྲོག་སེམས་ཀྱི་དབང་པོའི་རྟེན་དུ་གྱུར་པ་
སྲོག་རྩ་ནག་པོ་ལྗོན་ཤིང་ལྟར་གྱེས་པའི་སྟོད་ཆར་བིལ་བའི་འབྲས་བུའི་སྙིང་པོ་ལྟར་སྨིན་པ་པད་མའི་སྦུབས་འདྲ་བ་
ནང་ཁོང་སྟོང་ཁ་ཐུར་དུ་བལྟས་པ་དེའི་རྩེ་མོ་གཡོན་དུ་གཏད་པའི་སྙིང་ཞེས་པ་རྟེན་གྱི་སྒོ་ནས་མིང་དུ་བཏགས་པ་
དེའི་ནད་གསོ་བ་ལ་རྒྱུ་རྐྱེན་དང་། དབྱེ་བ། ནད་རྟགས། བཅོས་ཐབས་བཅས་རྣམ་པ་བཞིའི་སྒོ་ནས་བཤད་པར་
བྱའོ། །
གཅིག རྒྱུ་རྐྱེན།
རྒྱུ་ནི་རླུང་མཁྲིས་བད་ཀན་ཁྲག་དང་ཆུ་སེར་བཅས་ལ་སྐྱེད་བྱེད་ཀྱི་རྐྱེན་ཟས་དང་སྤྱོད་ལམ་དམན་ལྷག་ལོག་
པ་དང་། ཁྱད་པར་མྱ་ངན་དང་སེམས་འཁྲུགས་དང་དངངས་སྐྲབ། ཡིད་མི་བདེ་བ། ཁོང་ཁྲོ་ལངས་པ། ལྟོ་ཆག་དང་
གཉིད་ཆག་པ་སོགས་ཀྱིས་སྙིང་ནད་སྐྱེད་པར་བྱེད་དོ། །
གཉིས། དབྱེ་བ།
སྙིང་འཕྱོས་པའི་ནད་དང་། སྙིང་གཟེར། སྙིང་ཆུ། སྙིང་འཐིབས། སྙིང་གི་སྲིན་བུ། སྙིང་ནད་ཁ་ལེ་ནག་པོ་
268



དང་བདུན་ཡོད་དོ། །
གསུམ། ནད་རྟགས།
1. སྙིང་འཕྱོས་ཀྱི་རྟགས་ནི། མགོ་ན་ཞིང་བརྗེད་ངས་ཆེ་ལ་ཤེས་པ་འཕྱོ། དོན་མེད་པར་སྙིང་མི་དགའ་བ་
སྐྱེ། རེས་འགའ་མ་དྲིས་ཀྱང་མུ་ཅོར་དུ་སྨྲ་བ་དང་། རེས་འགར་དྲིས་ཀྱང་ལན་མི་ལྡོག མི་སྙན་པའི་ཚིག་ཐོས་ཚེ་
དངངས་ཤིང་ཤུ་ཡིས་འདེབས་པ་དང་ནད་ལྕི་བར་འགྲོ ། དབུགས་ཐུང་ཞིང་གཉིད་ཆུང་། སྙིང་སྟོང་སྙམ་སེམས།
རོ་སྟོད་ཁེངས་ཤིང་ཁྱད་པར་དཀར་ནག་མཚམས་དང་ཚིགས་པ་དྲུག་བདུན་ན་ཞིང་ཚིགས་ཁ་ཕྱེ།
2. སྙིང་གཟེར་གྱི་རྟགས་ནི། (1)རླུང་གཟེར་ལ་མགོ་འཁོར་ཞིང་རོ་སྟོད་གཟེར། རྔམ་པ་ཐུང་ལ་ཆེ། མིག་
རྩ་རྒོད་ཅིང་ཁ་ལྕེ་སྐམ་ལ་རྩབ། (2) ཁྲག་གཟེར་ནི། ལྕེ་སྐམ་ལ་རྩུབ་པ་དང་། ཕུར་པ་བཙུགས་པ་ལྟ་བུའི་ཟུག་
གཟེར་དང་མིག་འབུར་ཚུགས་སུ་བལྟ། རྔམ་པ་རྒོད་ལ་ཞེ་འཁུན་བྱེད་པ་འབྱུང་།
3. སྙིང་ཚད་ཀྱི་རྟགས་ནི། (1) སྙིང་ལ་ཚ་བ་རྒྱས་ན་ཚ་བས་མྱོས་ཤིང་འཐིབས་ཏེ་མིག་དམར་ལ་རོ་སྟོད་
གཟེར། སྙིང་གཅུ་བའམ་འཆུ་སྙམ་སེམས་པ་དང་སྣ་སྐམ་ཞིང་བྲང་རྒྱབ་ཏུ་མེ་བཏང་འདྲ་བ་འབྱུང༌། (2) ཚ་བ་
སྙིང་ལ་འཁྱིལ་བ་ཡིན་ན་ཚ་མྱག་བྱེད་ཅིང་སྙིང་འཕར་ཏེ་གྲིས་གཏུབས་སྙམ་སེམས་པ་དང་ལྕེ་སྐམ་ལ་ཐུང་ངུར་
འགྱུར། །
4. སྙིང་ཆུའི་རྟགས་ནི། སྙིང་ལ་ཆུ་སེར་བབས་ན་སྨྲ་བ་མང་བར་འགྱུར་བ་དང་ཁོང་པ་འདར་ལ་གཉིད་
ཆུང་། སྙིང་སྤྲུག་པ་དང་གཡལ་སྟོང་མང་དུ་འབྱུང༌། གླུ་དང་དགོད་པ་ལ་དགའ་ཞིང་། སྐབས་ལ་ལར་ཚིག་པ་ཟ་བ་
དང་མིག་ལྕིབས་ལ་གཡོ་སྐྲངས་ཅུང་ཟད་འབྱུང༌། །
5. སྙིང་འཐིབས་ཀྱི་རྟགས་ནི། བརྗེད་ངས་ཆེ་ཞིང་། སེམས་ལས་བྱེད་དགོས་དོན་མེད་པའི་རིགས་ལའང་
སེམས་ལས་ཆེ་བ། དང་ག་མི་བདེ་ཞིང་གཉིད་ཆེ་ལ། ཁོང་པར་རྡོ་བརྫངས་སྙམ་སེམས་པ་སོགས་འབྱུང་།
6. སྙིང་སྲིན་གྱི་རྟགས་ནི། མིག་མདོག་ནག་ཅིང་ཁ་ནས་ལྗན་ལྗིན་མང་པོ་འཛག་ལ་སྙིང་འཕར་ཞིང་མུན་
པ་འཐིབས་སྙམ་དང་། སོག་ལེས་འབྲད་སྙམ་སེམས་པ་འབྱུང་། གཡུ་ཐོག་དར་མ་མགོན་པོས་གོང་སྟེང་ལུས་ཀྱི་ཤ་
སྐམ་ཞིང་ཟད་པ། ལུས་ལ་གཡའ་བ་འབྱུང་བ་བཅས་བསྣན་ནས་རྟགས་བདུན་གཙོ་བོར་བཤད་དོ། །
7. སྙིང་ནད་ཁ་ལེ་ནག་པོའི་རྟགས་ནི། རྩ་སྟོང་ཞིང་ཚད་པ་ཆེ། སྨྲ་བ་ཉུང་བ་དང་སྤྲོ་ཐུང་ཞིང་གཞན་ལ་
བཛེག་པར་འདོད། མིག་གིས་འབུར་ཚུགས་སུ་བལྟ་ཞིང་མགོ་བོའི་ཕྱེད་ན་བ་དང་། གང་ན་བ་དེའི་ངོས་ཁ་ཡོ་བར་
269



འགྱུར་བ་སོགས་ཀྱི་རྟགས་འབྱུང་ངོ༌། །
བཞི། བཅོས་ཐབས།
སྙིང་འཕྱོས་པའི་ནད་ལ། དང་པོ་སྙིང་ལ་རླུང་ཞུགས་པ་སེལ་བར་འབྲས་གསུམ་སྨན་མར་ཕྱི་རྒྱུད་ལྟར་ཟ་
ཞིང་། བྱུག་པ་དང་འཇམ་རྩི་བཏང་ནས་རྒྱུད་ཀྱི་བཙན་དུག་བརྒྱད་པའི་རིལ་བུ་དང་། ཨ་རུ་དགུ་པ། ཤིང་ཀུན་བཅུ་
བཞི། ཨར་བརྒྱད། བི་མ་ལ། འབྲོང་ཁྲག་བརྒྱད་པ། སེ་འབྲུ་ལྔ་པ་དང་བརྒྱད་པ། སེམས་ཀྱི་བདེ་སྐྱིད་རྣམས་གང་
ཕན་རིག་པས་སྦྱོར། སྙིང་རླུང་ཚབས་ཆེན་ལ་བཙན་དུག་སྨན་མར། རིན་ཆེན་རཏྣ་སོགས་བཏང་། རྐང་མཐིལ་རྒྱུ་
རྩ་གཏར་བ་དང་། ཚིགས་པ་དྲུག་བདུན་དང་། སྙིང་གི་སྟོད་དང་སྙིང་ལོགས་རྣམས་སུ་མེ་བཙའ་གདབ། སྤྱོད་ལམ་
ལབ་གླེང་མང་པོ་མེད་པའི་གནས་དབེན་པར་འདུག་གོ །
སྙིང་གཟེར་ལ་གཉིས་ལས། རླུང་གཟེར་ལ་ཛཱ་ཏི་གསུམ་ཐང་བཏང་ནས་ཕྱི་རྒྱུད་ཨ་གར་བརྒྱད་པ་དང་། ཨ་
གར་བརྒྱུད་པ་ཁྱུང་ལྔ་བསྣན་པ། སྲོག་འཛིན་བཅུ་གཅིག་སོགས་གང་རིགས་བཏང་། སྙིང་གསང་མདུན་ཏེ་སྐེ་སྟོང་
དང་། རྒྱབ་གསང་ཚིགས་པ་བདུན་པ་གང་བབས་བསྲེག ཁྲག་གཟེར་ལ་སྙིང་ཞོ་གསུམ་ཐང་དང་ཀོ་བྱི་ལྔ་ཐང་
བཏང་ནས་རྒྱུད་ཀྱི་ཙན་དན་དྲུག་དང་། འཆི་མེད་ཨར་བརྒྱད། འབྲོང་རྩེ་ཨར་བརྒྱད། དྲང་སྲོང་ཨར་བརྒྱད། ཨ་
གར་བཅོ་ལྔ། ཨ་གར་སོ་ལྔ་སོགས་གང་རིགས་བཏང་། ཨ་སོ་དང་རྩེ་ཆུང་གཏར་བ་དང་། ཚིགས་པ་དྲུག་བདུན་
བསྲེག བཅོས་འཕྱིས་ན་སྙིང་གི་ནང་ཁྲག་གིས་གང་ནས་འཆི་བར་འགྱུར། སྙིང་ཚད་ཀྱི་ནད་ལ། ཚ་བ་སྙིང་ལ་རྒྱུས་
པ་ཡིན་ན་སྨན་འཕྲུལ་ཐང་བཏང་ཞིང་། ཀོ་བྱི་ལ་དང་། འཆི་མེད་ཨར་བརྒྱད། ཨ་གར་སོ་ལྔ་སོགས་བཏང་། དེས་
ཀྱང་མ་ཕན་ན་རྒྱུད་ཕྱི་མའི་ག་བུར་བདུན་པ་དང་། དགུ་པ། ཉི་ཤུ་རྩ་ལྔ་པ་སོགས་སྦྱར་ལ་བཏང་། ཚ་བ་སྙིང་ལ་
འཁྱིལ་བ་ཡིན་ན་རྒྱུད་ཀྱི་ག་བུར་ལྔ་པ་བཏང་ནས་རྗེས་སུ་ཐོང་རྩ། ཨ་སོ། ལྕེ་འོག་རྩ་རྣམས་གཏར་རོ། །
སྙིང་གི་ཆུ་སེར་ནད་ལ། ཕྱི་རྒྱུད་ཀྱི་ཕོ་མཆིན་སྟོད་ཀྱི་བད་རླུང་སྙིང་སྐྲན་འཇོམས་པའི་སེ་འབྲུ་བརྒྱད་པ་ལ་ཆུ་
སེར་སྨན་གསུམ་བསྣན་པའི་ཕྱེ་མ་བཏང་བ་དང་། གཞན་ཡང་ཨར་བརྒྱད་ཁྱུང་བསྣན་དང་འབྲེལ་ཡོད་སྨན་སྦྱོར་
གང་ཟབ་རྣམས་བཀོལ། དཀར་ནག་མཚམས་དང་ལྟག་པའི་སྡུད་སྒོ་ཚིགས་པ་བདུན་པ་བཅས་བསྲེག འབྲས་བུ་
གསུམ་དང་སེང་ལྡེང་སྨན་མར་བདུན་པས་ཕྱི་རྒྱུད་ལྟར་སྐེམ་མོ། །
སྙིང་འཐིབས་ཀྱི་ནད་ལ། བད་ཀན་ཞུགས་པ་སྦྱང་ཕྱིར་ཕྱི་རྒྱུད་ལྟར་གྱི་སྐྱུགས་བྱས་ལ་ཆུ་སྐོལ་མང་དུ་བཏང་
བ་དང༌། སླེ་ཏྲེས་ལྔ་ཐང་ངམ་རྒྱམ་ཚྭ་གསུམ་ཐང་བཏང་ཞིང་། ཤུ་དག་དགུ་པ་སྦྲང་དང་སྦྱར་བ་བཏང་། སྙིང་སྲིན་
270



གྱི་ནད་ལ། རྒྱུད་ཀྱི་བྱི་ཏང་བདུན་པ་སྤུ་མ་ནག་པོའི་ཁུ་བས་དབུལ་བ་དང་། ཡང་ན་བྱི་ཏང་ཀ་དང་རུ་རྟ་གཉིས་ཆུར་
སྦྱར་བ་བཏང་བས་སེལ་ཐུབ་བོ། །
སྙིང་ནད་ཁ་ལེ་ནག་པོ་ལ། སྐྱུ་རུ་ར་བསྡུས་པའི་ཐང་ལ་རྒོད་ཀྱི་ལྟོ་སྟོང་པ་བརྡུངས་ནས་བཏབ་པའི་ཐུག་པ་
བཏང་ཞིང་། ཞོ་ཤ་གསུམ་གྱི་སྨན་མར་སྦྱིན། སྙིང་རྩ་སྲིན་ལག་འོག་གི་མྱུར་བ་བསྲེག་གོ ། ཟས་དང་སྤྱོད་ལམ་རླུང་
གི་སྐབས་བཞིན་ཤེས་པར་བྱའོ། །
མན་ངག་ལྷན་ཐབས་ལས། ཐོག་མར་དོན་གྱི་རྒྱལ་པོ་སྙིང་གསོ་བར། །རྒྱུ་དང་དབྱེ་བ་རྟགས་དང་བཅོས་
ཐབས་བཞི། །རྒྱུ་ནི་མྱ་ངན་སེམས་འཁྲུགས་ཡིད་མི་བདེ། །ལྟོ་ཆག་གཉིད་ཆག་ཞེ་སྡང་དྲག་པོས་བསྐྱེད། །དབྱེ་
བ་སྙིང་འཕྱོས་སྙིང་གཟེར་སྙིང་ཚད་དང་། སྙིང་ཆུ་སྙིང་འཐིབས་སྙིང་གི་སྲིན་བུ་དང་། །ཁ་ལེ་ནག་པོ་ཞེས་དང་
བདུན་གསུངས་ཀྱང་། །སྐབས་འདིར་སྙིང་ནད་སྤྱི་དང་ཁྱད་པར་དུ། །སྙིང་འཕྱོས་ནད་ཀྱི་བཅོས་ཐབས་གསལ་
པོར་བསྟན། །སྙིང་འཕྱོས་ནད་དེ་མགོ་ན་བརྗེད་ངས་ཆེ། །ཤེས་པ་འཕྱོ་ཞིང་དོན་མེད་སྙིང་མི་དགའ། །རེས་
འགའ་མ་དྲིས་པར་ཡང་མི་ཅོར་སྨྲ། །རེས་འགའ་དྲིས་ཀྱང་དེ་ཡི་ལན་མི་འདེབས། །མི་སྙན་ཚིག་གིས་དངངས་
ཤིང་ཤུ་ཡིས་འདེབས། །དབུགས་ཐུང་གཉིད་ཆུང་སྙིང་ཉིད་སྟོང་སྙམ་སེམས། །རོ་སྟོད་ཁེངས་ཤིང་ཁྱད་པར་
དཀར་ནག་མཚམས། །ཚིགས་པ་དྲུག་བདུན་ན་ཞིང་ཚིགས་ཁ་ཆེ། ། ཐུ་ན་ལུས་ཀུན་ཟུག་ཅིང་དྲན་མེད་
བརྒྱལ། །མ་བཅོས་རྙིངས་ན་སྙིང་རླུང་སྨྱོན་པར་འགྱུར། །དེ་ཕྱིར་སྙིང་གི་བཅོས་ཐབས་མདོར་བསྡུ་ན། །ཨ་ཛཱ་
རུ་རྟ་ཤིང་ཀུན་གསང་བའི་སྨན( སྙིང་ཞོ་ཤ་)། །ལི་ཤི་གོ་སྙོད་ཤ་ཆེན་ཏང་ཀུན་རྣམས། །བུ་རམ་ལྟར་སྦྱར་ཨ་
གར་བཅུ་པ་ཞེས། །མྱོས་ཁུས་ཕུལ་བས་སྙིང་ནད་སྙིང་འཕྱོས་སེལ། །ཡང་ན་ཤིང་ཀུན་ཛྭ་ཏི་ཁ་རུ་ཚྭ། །སེ་འབྲུ་སྒ་
པི་ཕོ་དང་འབྲས་སྣ་གསུམ། །པུཥ་དཀར་ཞོ་ཤ་གསུམ་རྣམས་བུར་དཀར་སྦྱར། །སྨྱོ་བརྗེད་ལ་སོགས་སྙིང་ནད་མ་
ལུས་སེལ། །ཐར་ནུ་བྱང་ཁྲ་མཉམ་པ་ཞོ་དྲུག་རེ། །རྒྱུ་ཚྭ་ཨར་ནག་ཛཱ་ཏི་ཞོ་བཞི་བཏགས། །ཆང་གིས་འཕུལ་
སྦྱངས་ཞིབ་པ་ངག་ལ་ཉན། །རྗེས་སུ་འབྲས་བུ་གསུམ་གྱི་སྨན་མར་ལ། །གོང་བཤད་ཞི་བྱེད་ཁ་ཚར་བཏབ་ན་
ཕན། །དྲུག་བདུན་དཀར་ནག་མཚམས་དང་ཨན་སྟོང་བསྲེག །བུད་མེད་སྨྲ་བརྗོད་མི་ཉན་ཁ་ཡེང་སྤང་། །བསྐུ་
མཉེ་དྲོད་བཅུད་ཟས་བསྟེན་དྲོ་བའི་གནས། །གཉིད་ལོག་སྙན་པའི་གཏམ་གྱིས་སྤྲོ་བ་བསྐྱེད། །དེ་ཡིས་སྙིང་
འཕྱོས་རང་ཞི་ལུས་སེམས་བདེ། །ནད་མཐུ་མ་ཐུབ་གང་བཤད་སྲོག་རླུང་དང་། །ཟས་སྤྱོད་རླུང་ནད་སྐབས་
བཞིན་བཅོས་པར་བྱ། །ཞེས་གསུངས་སོ། །
271



གཉིས་པ། གློ་བའི་ནད།
དོན་ལྔའི་ཡ་གྱལ་གློ་བའི་ནད་ལ་མན་ངག་རྒྱུད་དུ་རླུང་མཁྲིས་བད་ཀན་ཁྲག་བཅས་ཀྱི་དབྱེ་བའི་གློ་ནད་
རྣམ་པ་བདུན་གྱི་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན། །
རྒྱུ་ནི་རླུང་མཁྲིས་བད་ཀན་ཁྲག་བཅས་ལ་སྐྱེད་པར་བྱེད་པའི་རྐྱེན་ཆུ་ཤོར་བའམ་ཤ་ལ་སོགས་པ་རུལ་ནས་
སྐྱུར་པོ་ཆགས་པ། ཟོ་མར་དང་། ཚྭ་དང་། དུ་བ། ཆམ་པ་འགྲམས་པ། དྲག་ཤུལ་གྱི་ལས་བྱས་པ་རྣམས་ཀྱིས་གློ་ནད་
སྐྱེད་པར་བྱེད་དོ། །
གཉིས། དབྱེ་བ།
རླུང་གྱུར་ཐེང་པོ་དང་སྐྱ་རྦབ་གཉིས། མཁྲིས་གྱུར་ཚ་བ། བད་གྱུར་ཆུ་ཤོར་དང་ཐེས་པོ་གཉིས་ཁྲག་གྱུར་གློ་
གཅོང་དང་གློ་རྒྱུས་གཉིས་ཏེ་དབྱེ་བ་བདུན་ཡོད་དོ། །
གསུམ། ནད་རྟགས།
1. རླུང་གྱུར་ནང་ཚན་ཐེང་པོའི་རྟགས་ནི། གློ་བར་རླུང་ཞུགས་པའི་ནད་ཡིན་ཏེ། ཆེ་ཆུང་བྱེད་པ་ལྟ་བུར་
རྒྱུན་དུ་ལུ་ཞིང་གོག་པ་དཀའ། ལྦུ་བ་གསོག་པ་དང་དགོང་དང་ཐོ་རངས་ཀྱི་དུས་སུ་གློ་སུད་མང་དུ་འབྱུང་། གློ་ནད་
སྐྱ་རྦབ་ཀྱི་རྟགས་ནི་གློ་མང་ཞིང་རླུང་གིས་གཡོས་པའི་རྐྱེན་ལས་མིག་ལྕིབས་དང་རྐང་བོལ་སྐྲངས། དང་ག་མི་བདེ་
བ་དང་། རྙིལ་མདངས་ཉམས་པ་སོགས་འབྱུང་ངོ་། །
2. མཁྲིས་གྱུར་ལས་གློ་ནད་ཚ་བའི་རྟགས་ལ། ཚ་སུབས་དང་ཚ་གཟེར་གཉིས་སུ་ཡོད་པ་ལས། ཚ་སུབས་
ནི། རྩ་ཆུ་ཚ་རྟགས་ཆེ་ལ་རོ་སྟོད་བརྒྱངས་པ་དང་། ལུད་པར་ཚྭ་བྲོ་ཞིང་ལྷུ་ཆུང་མཁྲིས་པ་འོང་། སྟོན་གྱི་དུས་སུ་སྤྱོད་
ལམ་དྲག་ཤུལ་གྱི་རིགས་དང་། ཟས་དྲོད་བཅུད་ཤིན་ཏུ་གནོད། ཚ་གཟེར་ནི། ཉལ་ན་མི་བདེ་ཞིང་། དབུགས་གྱེན་
དུ་བརྩེགས་པ་ལྟར་ལུ་བ་དང་། ལུད་མདོག་དམར་སེར་འབྱུང་ལ་སྐབས་སུ་གཟེར་བ་འོང་།
272



3. བད་གྱུར་གྱི་གློ་ནད་ཆུ་ཤོར་གྱི་རྟགས་ནི། ངལ་དུབ་དྲག་པོའི་རྗེས་ཚང་ངམ་ཆུ་འཐུང་བ་གློ་བའི་རྩ་
སྦུབས་སུ་སོང་ནས་ཆུ་ཤོར་བ་ཡིན་ཏེ། སྟོད་བརྒྱངས་ཤིང་མགོ་ན་ལ་མིག་སྤྲིན་སེར་པོར་འགྲོ། དང་ག་མི་བདེ་བ་
དང་གློ་མང་ལ་རྔམ་པ་གྱེན་དུ་ཐེག ལུས་ཀྱི་ཤ་སྐམས་ནས་རྡུལ་མེད་པར་གྱུར་པ་དང་། གཏམ་བཤད་པའི་བར་གློ་
ཆུང་དང་དབུགས་རྔམ་འདེགས་པས་བཅད་ཅིང་སྨྲ་བཞུག་ཏུ་ལུད་པ་ཤ་སྐྱོ་ལྟ་བུ་གློ་ལུ་ལས་འཛག་པ་མཐོང་ངོ༌། །
གློ་ནད་ཐེས་པོའི་རྟགས་ནི། བད་ཀན་གློ་བར་ཞུགས་པའི་དབང་གིས་ལུད་པ་སྔོ་ལ་ལྗོབ་པ་མང་དུ་ལུ་ཞིང་།
དབུགས་རྔམ་གྱེན་དུ་ཐེག་ཅིང་རོ་སྟོད་ལྕི་ལ་ཁེངས་པ་འོང་། ལུད་པ་ཐོན་རྗེས་ཅུང་ཟད་བདེ་སྙམ་བྱེད་དོ། །
4. ཁྲག་གྱུར་གྱི་གློ་གཅོང་གི་རྟགས་ནི། ཤ་སྐེམ་ཞིང་ཤེད་ཆུང་ལ་འགུལ་བསྐྱོད་བྱེད་མི་ནུས་པར་འགྱུར་བ་
དང་། གློ་མིག་ཏུ་ལུད་པའི་གཅོང་འདྲིལ་ཕྱིར་བྱི་ལའི་འགུལ་འདྲ་བར་ངར་ངར་ཟེར་ཞིང་ཟས་སྨན་འཛེམ་བཅོས་
བྱས་ཀྱང་ཕན་སྐྱེད་ཆུང་། གློ་རྒྱུས་ཀྱི་རྟགས་ནི་གློ་བར་ཁྲག་ངན་རྒྱུས་ནས་སྐྲངས་པ་ཡིན་ཏེ། མིག་དམར་ཞིང་ལྕེ་
མཆུ་མཁུར་ཚོས་སོགས་སྨུག་པོ་ཆགས་ལ་སྐད་འཛེར་བ་དང་སྟོད་བརྒྱངས་པ་ལྟར་དབུགས་ཐུང་རྔམ་པ་རྒོད། ལུད་
པ་དམར་པོ་འོང་ངོ༌།
བཞི། བཅོས་ཐབས།
1. རླུང་གློ་ཐེང་པོ་ལ་མངར་དགུའི་ལྡེ་གུ་དང༌། ཕྱི་རྒྱུད་འབྲས་གསུམ་སྨན་མར་ཟ་ཞིང་། ཨ་གར་བཅོ་ལྔ་
གཏོང་། ཚིགས་པ་བཞི་ལྔ་མེ་ཡིས་བསྲེག གློ་ནད་སྐྱ་རྦབ་ལ་སྟར་བུ་བདུན་པའམ་ཅུ་གང་བདུན་པ་གང་རུང་སྦྲང་
དང་སྦྱར་བའི་ལྡེ་གུ་བྱས་ལ་བསྟེན་པ་དང་། ཕྱེ་མ་དྭ་ལིས་བཅུ་དྲུག་ལྟ་བུ་གཏོང་། དཔྱད་དུ་བྱ་རོག་མིག་དང་ཚིགས་
པ་ལྔ་པ་བསྲེག་
2. མཁྲིས་གྱུར་གློ་ནད་ཚ་སུབས་ལ་ཙན་དན་བརྒྱད་པ། ཙན་དན་བཅུ་པ། ཨ་ཀྲོང་བརྒྱད་པ། གཙོ་བོ་ཉེར་
ལྔ་སོགས་གང་རིགས་གཏོང་བ་དང་། གློ་ནད་ཚ་གཟེར་ལ། གྷི་ཙན། གློ་ཚད་ཀུན་སེལ་དང་། ཚ་བ་ཆེ་ན་འཕྲུལ་
ཐང་། གཙོ་བརྒྱད། གཙོ་ཁྱུང་སོགས་དང་། ལུད་པ་དམར་སེར་ཐོན་དུས་ཙན་དན་བརྒྱད་པ། སྲོ་ལོ་བཞི་ཐང་། གཙོ་
བོ་ཉེར་ལྔ། ཅུ་གང་ཉེར་ལྔ་སོགས་གཏོང་། ཁྱད་པར་དྲུག་འགོ་གཏར་བ་མཆོག་ཏུ་བཟང་། རྗེས་སུ་བཤལ་དང་ཆུ་
ལྕག ག་བུར་ཉི་ཤུ་རྩ་ལྔ་པ་སོགས་སྦྱར་ཀྱང་རུང་ངོ༌། །
3. བད་གྱུར་ཆུ་ཤོར་གྱི་ནད་ལ། ཤིང་མངར་དང་ཡུང་བ་གཉིས་སྔོན་དུ་བཏང་ཞིང༌། ཕྱི་རྒྱུད་སྐྱུགས་སྨན་ལ་
ཤིང་མངར་དང་འབྲི་ཏ་ས་འཛིན་གཉིས་བསྣན་པའི་གློ་སྐྱུགས་བྱས་ནས་མན་རྒྱུད་ཤིང་མངར་བདུན་པ་བཙོད་
273



ཁུས་དབུལ་བ་དང་སྲོ་ལོ་དྲུག་པ་འོ་མས་དབུལ། རྗེས་སུ་ཝ་གློ་ཉེར་ལྔ་གཏོང་། གློ་ནད་ཐེས་པོ་ལ་ཕྱི་རྒྱུད་གུར་གུམ་
བདུན་པ་སྦྱར་ཞིང་། སྤྱང་ཚེར། རི་ཤོ། དུར་བྱིད་བཅས་ཀྱི་ཁུ་བར་རྒྱམ་ཚྭ་དང་པི་ལིང་བཏབ་པའི་སྐྱུགས་ཀྱིས་
སྦྱངས་ཤིང་སྟར་བུ་ལྔ་པས་ལུད་པ་གྱེན་དུ་དྲངས། རྗེས་སུ་མུ་ལ་ལྔ་པ་དང་། ཅུ་གང་ལྔ་པའི་ལྡེ་གུ་བཏང་ནས་ཤ་
གསར་མར་གསར་སྦྲང་རྩི་སོགས་ཚད་ལྡན་བཏང་། ཐེས་པོ་ལ་སོགས་པའི་གློ་ནད་རླུང་དང་ལྡན་པ་ལ་བ་འོ་བཞོས་
ཐོག་དེ་ཉིད་རླུང་དུས་སུ་བཏང་བ་བསྔགས་སོ། །
4. ཁྲག་གྱུར་གློ་གཅོང་གི་ནད་ལ། ལུས་ཁམས་དང་གློ་བ་ཉམས་པ་གསོ་བ་དང་། སྨན་ཅུ་གང་ཉེར་ལྔ།
བདུད་རྩི་འཆི་གསོས། གཙོ་བོ་ཉེར་ལྔ། ཡར་འདྲེན་བཅུ་གསུམ། བསེ་རུ་ཉེར་ལྔ་སོགས་ནད་རྟགས་དང་སྦྱར་ནས་
གཏོང་བ་དང་། ཁྱད་པར་མགུལ་པའི་བློ་མིག་གཅོང་འདྲིལ་ལ་རྩྭ་ཨ་ཀྲོང་། མཁན་པ། བུལ་ཏོག་རྣམས་བཙོས་པའི་
ལུམས་སམ་སྨན་ཆུ་བསྲོས་ལ་ཚ་གྲང་གི་བབས་དང་བསྟུན་ནས་ལི་ཤི་དྲུག་པ། ལི་ཁྲག ལི་ཁྱུང་། སྤང་ཁྲག་བཅོ་ལྔ།
གྲུབ་ཐོབ་རིལ་དཀར་སོགས་གང་རིགས་ཀྱི་སྨན་བཏབ་པ་བསྟེན། དེ་ནས་གོང་ལྟར་འདྲེན་གྱི་ཐབས་བྱས་རྗེས་ལུད་
པ་སྐྱ་སྔོ་སྐམ་འདྲིལ་དུ་ཐོན་ན་འཚོ་ཞིང་། དེ་དག་མང་དུ་མ་ཐོག་ན་ལུམས་དང་འདྲེན་སྦྱོར་བསྐྱར་ལ་ལུད་པ་སྦྱངས་
པ་གནད་དུ་ཆེ། རྗེས་སུ་ཅུ་གང་བདེ་བྱེད། རྒ་ལོ་སྨན་མར། ཨ་གར་བཅོ་ལྔ། རིན་ཆེན་མང་སྦྱོར་སོགས་བསྟེན་
ནོ། །གློ་རྒྱས་ཀྱི་ནད་ལ་ལུད་པ་དམར་ན་དམར་གསུམ་སྲོ་ལོ་དཀར་པོ་བཅས་ཀྱི་བསྡུས་ཐང་བཏང་བའམ་ཡང་ན་
ཙན་དན་བཅུ་གཅིག་གོང་གི་ཐང་དེས་དབུལ། ཚབས་ཆེན་ལ་དྲུག་འགོ་དང་རྩེ་ཆུང་གཏར། སྨུག་པོ་བྱེར་ན་སྨུག་
པོའི་ཁྲག་བཤལ་དུར་བྱིད་བཞི་པ་བསྔགས་པ་དང་། ཁྲག་རྒྱུ་རྡོལ་ན་སྲན་མའི་མེ་ཏོག་ལྔ་པའམ། འགྲོན་ཐལ་ལྔ་པ།
ཡང་ན་མདོངས་ཐལ་ལ་འགྲོན་བུ་དང་ཕུར་ཐལ་སྦྱར་བ་བསྔགས། དཔྱད་དུ་རོ་སྟོད་ཆུས་བྲན་པ་དང་ཟས་སྐོམ་གྱི་
རིགས་བསིལ་བ་བསྟེན་ཅིང་། སྤྱོད་ལམ་དྲག་ཤུལ་གྱི་ལས་སོགས་སྤང་བར་བྱའོ། ། །
གསུམ་པ། གློ་རྣག་བུང་ཚང་ཅན།
གློ་ནད་བུང་ཚང་ཅན་ཞེས་བྱ་བ་ནི། ངོ་བོ་གློ་བར་ཚད་པ་ཕོག་ནས་གློ་བའི་ཆ་ཤས་ལ་རྣག་བསགས་པའི་
ནད་ཡིན་ཞིང་། རྣག་བསགས་པའི་དཔེར་མཚོན་བྱེད་བུང་བའི་ཚང་དུ་སྦྲང་བསགས་པ་ལྟར་གློ་བའི་རྩ་སྦུབས་
རྣག་གིས་བཟུང་བ་དཔེ་དོན་དང་སྦྱར་ནས་བཏགས་པ་དེའི་རྒྱུ་རྐྱེན་དང་། ནད་རྟགས། བཅོས་ཐབས་བཅས་
གསུམ་གྱི་སྒོ་ནས་བཤད་པར་བྱའོ། །
274



གཅིག རྒྱུ་རྐྱེན།
རྒྱུ་རྐྱེན་གློ་ནད་སྤྱི་དང་འདྲ་བ་ལ། ཁྱད་པར་གློ་ཚད་ཀྱི་ནད་བྱུང་སྐབས་སྣང་ཆུང་གིས་གསོ་ཐབས་ལེགས་
པར་མ་སྦྱར་བ་འཐུས་ཤོར་དུ་སོང་བའི་རྐྱེན་གྱིས་མཐར་གློ་རྣག་བུང་ཚང་གི་ནད་སློང་བར་བྱེད་དོ། །
གཉིས། ནད་རྟགས།
བུང་ཚང་ཅན་ལ་རྣག་ཚད་སྐྱེ་ཕྱིར་ཚ་བ་མཐོ་བ་དང་། གྲང་ཤུམ་བྱེད་པ། མཐིལ་བཞིར་ཚ་བ་སྐྱེ་བ། ལུས་
ཁམས་ལྕི་ཞིང་ཉམས་སྟོབས་ཟད་པ་སོགས་འབྱུང༌། གློ་ཡུལ་རྣག་བསགས་པའི་རྐྱེན་ལས་རོ་སྟོད་སྒུར་ཞིང་མདུན་
རྒྱབ་ན་བ་དང་གཉའ་བ་ཆག ལུས་གཅུས་པའི་ཚེ་རྣག་གར་ཡོད་ངོས་ཀྱི་དཔུང་པ་བཤལ་ཞིང་གཟེར་རིགས་འབྱུང་།
མགོ་བོ་ན་ལ་ཟ་ལི་མང་བ་དང་། མིག་སྤྲིན་སེར་ཁ་ཆགས། གདོང་དང་ལུས་ལ་རྡུལ་གྲང་རྒྱག་ཅིང་མིག་ལྕིབས་དང་
རྐང་བོལ་སྐྲངས་ལ་སྐྲ་འདབ་འདར། གློ་ཆུང་མང་དུ་འོང་ཞིང་གློ་སྙིང་འདེགས་པ་སྐད་ཀྱི་གདངས་ཆག སྐབས་སུ་
བག་ཙམ་འཁྲུ་བ་དང་ཤ་མདོག་སྔོ་ལ་ལྕེ་རྙིལ་སེན་མོ་རྣམས་ཀྱང་སྐུ་བོ་ཆགས། ཐོག་མར་ལུད་པ་དཀར་པོ་འབྱུང་
ཞིང་དེ་རྗེས་རྣག་གི་ལུད་པ་ཤེ་རུལ་དུད་ཁུ་ལྟ་བུ་རྣག་ཏུ་འབྱུང་། ཡང་ན་སྔོན་པོ་ལྦུ་བ་ཅན་གྱི་གསེབ་ཏུ་ཉའི་མིག་ལྟ་
བུའི་རྣག་དང་འདྲེས་པར་ལུ་བ་དང་། ལུད་པ་ཕོན་མང་རིམ་བཞིན་འཕར། སྤྱིར་ལུད་པ་དཀར་སེར་འོང་བ་གློ་སྦུག་
ནས་འོངས་པའི་རྟགས་ཡིན་ཕྱིར་གསོ་སླ་བ་དང་། ཙན་དན་ཁུ་བའི་མདོག་ལྟར་བྱུང་ན་བར་རྣག་ཡིན་ལ་ཚད་པའི་
རྟགས་ཀྱང་ཡིན། ཤིན་ཏུ་དམར་ན་གློ་རྩའི་རྣག་ཏུ་མངོན། རྣག་ཏུ་ལུ་བ་དེ་ཀུན་ཀྱང་དྲི་ང་བ་རང་གཞན་གཉིས་
ཀས་ཚོར། བཞིན་གྱི་བཀྲག་མདངས་འཆོར། ནད་གསར་པའི་དུས་སུ་རྩ་རྒྱུད་སྦོམ་ལ། ནད་རྙིང་པར་གྱུར་ནས་རྩ་
རྒྱུད་ཕྲ་སྤུན་གྲིམས་ཤིང་གཏིང་ན་འདར་བར་འཕར་བ་ཡིན། དྲི་ཆུའི་མདོག་དམར་སྨུག་དང་དྲི་རླངས་ཆེ་བ་འབྱུང་
ལ་སྐབས་ལ་ལར་ལྗང་ཤས་ཡོད་ལ་ཀུ་ཡ་སྤྲིན་དང་འདྲ་བ་འོང་། རྣག་ཚད་མ་སངས་བར་དུ་ཆུ་མདོག་དམར་བ་
སངས་མི་སྲིད། ཐེ་ཚོམ་ཅན་ལ་ཨ་བྱག་བསྡུས་ཐང་ཡང་ཡང་བླུད་པས་ཆུ་སྤྲིན་འདྲ་དང་གར་བ་སོགས་སུ་གྱུར་ན་
རྣག་ཡོད་པའི་རྟགས་ཡིན་ལ་དེ་ལས་ལྡོག་ན་མེད་པ་ཡིན་ནོ། །
གསུམ། བཅོས་ཐབས།
རྣག་ཉུང་ཞིང་དཀར་ལ་དྲི་མ་མེད་པ་འབྱུང་ན་གློ་བ་གསོ་བ་དང་སྐེམ་པ་ཟུང་གིས་བཅོས་པ། རྣག་བུངས་ཆེ་
275



ཞིང་གོང་གི་རྟགས་ལས་ལྡོག་ན་སྐེམ་འདྲེན་སྦྲགས་མས་བཅོས་པ། རྣག་ཁྲག་འདྲེས་པ་བྱུང་ན་གློ་བ་གསོ་བས་
བཅོས་བ། ཁྲག་མེད་རྣག་ཏུ་བྱུང་ནས་འདྲེན་སྦྱང་གིས་བཅོས་པ། རྣག་གཞུག་ལེགས་པར་མ་ཐོན་ན་སྐེམ་གྱིས་
བཅོས་པ་སྟེ་ལྔ་ལས།
1. གློ་བ་གསོ་བ་དང་སྐེམ་གྱི་སྦྱོང་བ་ལ། རྒྱུད་ཀྱི་ཨ་ཀྲོང་བཅུ་པ་དང་ཟངས་ཐལ་དྲུག་པ། ཝ་གློ་བརྒྱད་པ། ག་
བུར་ཉེར་ལྔའི་སྟེང་ག་དོར་གསུམ་དང་དོམ་མཁྲིས་བསྣན་པ་བཅས་གང་འོས་གཏོང་བའམ་ཡང་ན་བདུད་རྩི་འཆི་
གསོས། བསེ་རུ་ཉེར་ལྔ། ཟངས་ཐལ་བཅུ་དྲུག་དང་གུ་བུར་ཉེར་ལྔ་མན་ངག་ལྡན་པ་སོགས་བཏང་ནས་གློ་རྣག་སྐེམ་
ཞིང་གསོ་བར་བྱེད། །
2. འདྲེན་དང་སྐེམ་གྱིས་གསོ་བ་ལ་ཟངས་ཐལ་ཉེར་ལྔ་དང་། ཟངས་ཐལ་ཞེ་གསུམ། པ་ཡག་བཅུ་པ་བོང་
བུའི་འོ་མར་བཏབ་ལ་བསྐོལ་ཏེ་ཞག་གཅིག་བསྙལ་ལ་སྦྲང་རྩིའི་སྡོར་བཏབ་པ་ལྟོ་སྟོང་ལ་བསྟེན།
3. རྣག་ཟད་རྩ་ཁ་ཤོར་བ་ལ་འདྲེན་མི་རུང་བས་མན་རྒྱུད་ཤུ་མོ་ཟའི་སྨན་སྦྱོར་དང་། ཅུ་གང་སྦྱོར་བ། ཝ་གློ་
བརྒྱུད་པའི་འཕྲུལ་འཁོར་སོགས་འབྲེལ་ཡོད་སྨན་སྦྱོར་ལེགས་པའི་རིགས་བཏང་ན་གློ་བ་གསོ་ཞིང་རྣག་ཁྲག་ལུ་བ་
ལ་མཆོག་ཏུ་བསྔགས། །
4. ཁྲག་མེད་པའི་རྣག་འབའ་ཞིག་ལ་སྟར་བུ་ལྔ་པ་མན་ངག་ལྡན་པའམ་རྣག་འདྲེན་རུ་རྟ་བརྒྱད་པ།
འཇམ་འདྲེན་ལྕགས་ཀྱུ། པ་ཡག་བཅུ་གཅིག སོ་བྱ་བདུན་པ་སོགས་ཀྱིས་འདྲེན་གང་རུང་དང་། ཡང་ན་འགྲོན་བུ་
དྲུག་པས་སྐྱུག་དྲངས་ཤིང་ལྡོང་རོས་དྲུག་པའི་དུད་པས་བདུག་པ་བཅས་ཁོང་སྨན་དང་དུད་པ་སྤེལ་ལ་བཏང་བས་
གློ་རྣག་མི་སྐྱུག་མི་སྲིད། རྣག་དྲངས་རྗེས་ཁྲག་ཐོན་པ་ཡིན་ན་འབྲི་མོག མཚེ་ལྡུམ། གུར་གུམ། སྲན་མའི་མེ་ཏོག
དོམ་མཁྲིས་བཅས་སྦྱར་བའི་བསྡུས་ཐང་བསྐོལ་བ་བཏིང་བས་རྩ་ཁ་སྡོམ་ཐུབ། ཐུར་དུ་འདྲེན་ན་ཐར་ནུ་དགུ་པའི་
ཁརྡ་དང་། ཟངས་ཐལ་བདུན་པ་མཉམ་དུ་ཞིབ་པར་བཏགས་པ་སྟར་ཁུར་འདམ་བཏགས་བྱས་པའི་སྦྱོང་གིས་སྦྱང་
ན་རྣག་འདྲོངས་པར་ངེས། དེ་ལྟར་གྱེན་ཐུར་གྱི་འདྲེན་གང་ཡང་རྣག་ཐག་ཆོད་པའི་རྟགས་ཚ་བ་འཇགས་པ་ཡིན་
ནོ། ། །
5. རྣག་གཞུག་མ་ཐོན་ན་མན་རྒྱུད་ཟངས་ཐལ་སྦྱོར་བ་དང་ག་བུར་ཉེར་ལྔའི་སྟེང་དུ་བསེ་རུ་གྲྭ་དོར། དོམ་
མཁྲིས་གསུམ་བསྣན་པ་བཏང་བས་སྐེམ་པར་བྱེད། རླུང་རྟགས་ཡོད་ན་ཨ་གར་བཅོ་ལྔ། གློ་མང་མི་འགོག་ན་ཅུ་གང་
བཞི་པ་བ་འོས་དབུལ། མཇུག་ཏུ་རྩ་ཆུའི་ཚ་རྟགས་བྲི་ནས་ཡུན་ལོན་པ་ལ་སྲོ་ལོའི་སྨན་ཆང་གཏོང་བ་དང་། ཤ་
གསར་པ་དང་བ་ཡི་འོ་མ་གཏོང་དགོས་སོ། །
276



ཀོང་སྤྲུལ་ཟིན་ཏིག་ལས། གློ་ནད་ཁྲག་འཁྲུགས་ཆམས་པ་སོགས་ཀྱི་ནད་མཇུག་གློ་བར་ཞེན་པ་ཡིན་པས།
ཐོག་མར་གཙོ་བོ་ཉེར་ལྔ་དང་། ཙནྡན་བཅོ་ལྔས་ཚད་པ་བཅག་གློ་རླུང་སྦུ་སོབ་ལུ་བ་ལ་བདུད་རྩི་འཆི་སོས།
འཁྲུགས་གློ་ཀུན་སེལ། ཨ་གར་རིགས་བ་འོ་དང་ཆང་སོགས་གང་འོས་ཀྱིས་འཕུལ་ནས་བཏང་། བད་གློ་འཚང་ཞིང་
རྒྱུན་དུ་ལུ་བ་ལ་རྒུན་འབྲུམ་བདུན་པ་ཁ་ཚར་ཅན་དང་། སྤང་རྒྱན་བཅོ་ལྔ་ཡང་ཟབ། མན་བསིལ། ད་ལི་བཅུ་དྲུག
ཨ་གར་བཅོ་ལྔ་རྣམས་ལྟག་པ་སྤྲད་པའང་འཕྲོད། གློ་རྣག་ཡོད་རྟགས་ཆུ་གར་ཞིང་ཀུ་ཡ་སྤྲིན་དང་རྣག་འདྲ་བ་བྱུང་
ན་དཀར་པོ་ཡར་འདྲེན། མན་རྒྱུད་སྟར་བུ་པཉྩ་གང་རུང་བཏང་བས་གྱེན་དུ་དྲངས་ཐུབ་ནས་རྣག་སྐེམ་ལ། ཟངས་
ཐལ་ཉེར་ལྔ་དང་། བསེ་རུ་ཉེར་ལྔའི་སྟེང་ཟངས་ཐལ། དངུལ་ཆུ། དུང་ཐལ་བསྡེབས་པ་ཟབ། ཡང་རླུང་ཤས་དང་
གཉན་ཁ་མེད་ན། ག་པུར་ཉེར་ལྔ། དཔའ་བོ་བཅུ་བཞི་སོགས་བཏང་བས་ལུད་པ་གར། མཐར་ལུད་པ་སྐྱ་སོབ་ཏུ་
འགྱུར། ཆུ་དྭངས། རླུང་རྟགས་བྱུང་ན་སོ་ལྔ། དྲང་སྲོང་ཨར་བརྒྱད། ཨ་གར་བཅོ་ལྔ་སོགས་བཏང་། ཤ་གསར་དང་
བ་འོས་ལུས་ཟུངས་གསོ། དམར་པོ་གསུམ་བ་འོས་སྦྱངས་པའི་ཁུ་བས་ཅུ་གང་ཉེར་ལྔ་འཕུལ་བ་ཡུན་གང་འོས་
བསྟེན། གློ་བ་སུརླལ་ཟངས་ཐལ་ཉེར་ལྔ་དང་། བསེ་རུ་ཉེར་ལྔ་ཟབ། རྒྱུན་དུ་གློ་རོ་ལུ་བ་ག་བུར་ཉེར་ལྔའི་ག་བུར་
ཚབ་ལ་སྟོང་ཟིལ་དང་། སྲོ་ལོ་དམར་པོ་ཁ་ཚར་བཏབ་པས་ཕན། འཁྲུགས་ལུ་ལ་ནོར་བདུན་གློ་སྨན། ཕྱི་རྒྱུད་ཙནྡན་
བརྒྱུད་པ། བོང་དམར་བདུན་པ། འཁྲུགས་ཁྲག་ཀུན་སེལ་རྣམས་ཟབ། གློ་རྒན་རྗེས་གཅོད་ཚིགས་པ་བཞི་པ་དང་
ལྔ་པ་བསྲེག །ཅེས་སོ། །
བཞི་པ། མཆིན་པའི་ནད།
མཆིན་པས་ཁ་ཟས་ཀྱི་དྭངས་མ་རྣམས་རང་གི་གནས་སུ་དྲངས་ནས་ཁྲག་གི་རྟེན་བྱེད་པས་ན་ཁྲག་གནས་
མཆིན་པ་ལ་བརྟེན་པའི་ནད་རྣམས་ལ་མཆིན་ནད་ཅེས་ཟེར་བ་ཡིན་ལ་འདིར་མཆིན་ནད་དེ་ཉིད་རྒྱུ་རྐྱེན་དབྱེ་བ་
རྟགས་བཅོས་བཞིའི་སྒོ་ནས་བཤད་པར་བྱའོ། ། །
གཅིག རྒྱུ་རྐྱེན། །
རྒྱུ་ནི་གོང་དང་མཐུན་ལ་སློང་རྐྱེན་རོ་ཚ་བ་དང་སྐྱུར་བའི་ཟས་སྐོམ་གྱི་རིགས་བསྟེན་དྲགས་པ་དང་། སྤྱོད་
ལམ་དྲག་ཤུལ་དང་འཁྲུགས་ལས་ཆེས་དྲགས་པའི་རིགས་ཀྱིས་ནད་སྐྱེད་པར་བྱེད་པ་ཡིན་ནོ། །
277



གཉིས། དབྱེ་བ།
ལེབ་རྒན་རྒྱས་དང་། དུག་ཐབས་དང་། ཆུ་ཤོར་དང་། རྐུན་བུ་དང་། འོར་ལྷུང་དང་། ཁ་ལུད་དང་། གཞུང་
རེངས་དང་། མཆིན་གྲུམ་ནག་པོ་དང་། མཆིན་ནད་ཧལ་སྐེམ་དང་། མཆིན་དྲི་དཀར་པོ་དང་། ནག་པོ་དང་།
གནད་མཆིན་རྩ་ལ་བྱེར་བ་དང་བཅུ་གསུམ་ནི་མཆིན་ནད་ཚ་བའི་རིགས་དང༌། མཆིན་རླུང་དང་། མཆིན་རྒུད་
དང་། རླན་གྲང་དང་གླང་སྐུར་དང་། གྲང་སྦོས་བཅས་ལྔ་ནི་མཆིན་ནད་གྲང་བའི་རིགས་ཡིན་ལ་དེ་ཀུན་བསྡོམས་
པས་དབྱེ་བ་བཅོ་བརྒྱུད་ཡོད་དོ། །
གསུམ། ནད་རྟགས།
མཆིན་ནད་ལེབ་རྒན་རྒྱས་པའི་རྟགས་ནི། མཆིན་སྟེང་རྩིབ་ཐུང་གཡས་གཡོན་ཐད་ན་ན་ཞིང་སྦོ་ལ། ལུས་
སྤྱི་དང་མཚན་མ་ལྕི། རོ་སྟོད་ལ་གཟེར་བ་འབྱུང་། ན་བའི་ངོས་དེ་སྟེང་དུ་བཏོན་ཚེ་རྡེབ་སྙམ་སེམས་ཤིང་། འོག་ཏུ་
བཅུག་ན་འབུགས་སྙམ་སེམས་པའི་ན་ཚ་བྱེད། ཙོག་པུར་འདུག་ནའང་མཆིན་པ་ཐུར་ལ་འཐེན་པ་འདྲ་བའི་རྟགས་
འབྱུང་བ་དང་། ཤ་མདོག་སེར་ལ་མཁལ་རྐེད་མི་བདེ་ཞིང་སྐྱིད་པ་འཁུམས་པ་སོགས་འབྱུང་ངོ་། །
མཆིག་ནད་ལྡེམ་བུའི་རྟགས་ནི། འཕྲལ་དུ་ན་བ་མི་ཚོར་བ་ན་རྒྱུ་གང་ཡང་མི་འདུག་སྙམ་ཡང་ནད་ཀྱི་
རྟགས་ཤར་བ་ནི་གཉིད་མེད་པར་འགྲོ་བ་དང་། ལུས་སྐྱིད་ལུག་པ་དང་། ལུས་ལྕི་བ། ཟས་ཟ་མི་འདོད་པར་གྱུར་
པས་རིམ་གྱིས་ཁྲག་འབྲོས་པ་དང་ཤ་རུས་ཁད་ཀྱིས་སྐམ་ནས་འབྲོས། །
མཆིན་ནད་དུག་ཐབས་ཀྱི་རྟགས་ནི། དུག་ནད་ཀྱི་རྟགས་ལྟར་སྟོན་པས་ན་མིག་མདོག་དམར་ཞིང་གདོང་
པ་སྔོ་ལ་རྩིབ་སྟེང་ཟུག་གཟེར་དང་ཕོ་མཆིན་གང་སྙམ་སེམས། ཁ་ཟས་འཇུ་དཀའ་ལ་ཟོས་ཚེ་ན་བ་དང་བྲུན་སྐམ་
པར་འགྱུར། བོལ་གོང་སྐྲང་ས་ཤིང་མུར་གོང་དང་མཐིལ་བཞི་སེར་པོར་འགྲོ། ཡུན་ལོན་ཚེ་གཞུག་ནས་མཆིན་པ་
རུལ་ཞིང་དུད་ཁུ་ལྟ་བུ་འབྱུང་། །
མཆིན་ནད་ཆུ་ཤོར་གྱི་རྟགས་ནི། དྲོད་ཤོར་བའི་དབང་གིས་ཁོང་པ་སྦོ་བ་འབྱུང་དང་། རོ་སྟོད་གཞན་གྱིས་
བརྫིས་ན་ཕན་སྙམ་བྱེད་ཅིང་། སྒལ་ཚིགས་རེངས་པར་གྱུར་པ་དང་མཆིན་པ་འཕྱོངས་སྙམ་སེམས་པ། གཡལ་མི་
ཐོན་པ་དང་། ཕོ་མཆིན་གཉིས་སྟོང་པར་སོང་སྙམ་འཆར་བ། མེ་ཉི་སོགས་ཀྱིས་དྲོད་དྲགས་ཚེ་མགོ་བོ་ན་བ་འབྱུང་
ངོ༌། །
278



མཆིན་ནད་རྐྱེན་བུའི་རྟགས་ནི། རྐང་པར་དྲོད་ཉམས་ནས་གྲང་ལ། རོ་སྟོད་གཟེར་ཞིང་མིག་གི་ཡས་
ལྕིབས་མི་ཐེག ལུས་ཉམས་ཆུང་ཞིང་མདངས་ཉམས་པས་སྐྱ་སེང་དུ་འགྱུར། རོ་སྟོད་བརྒྱངས་ཤིང་དཔུང་མགོ་
གཟེར་བ་དང་། སྐེ་རྩ་རེངས་ཏེ་དགྱེ་དགུ་དཀའ་བར་འགྱུར། ཁ་ཟས་ཟོས་ཚེ་བག་རེ་ཕན་སྙམ་བྱེད། མཆིན་ནད་
འོར་ལྷུང་གི་རྟགས་ནི། རྐེད་པར་ལྷུང་བ་དང་རྐང་པར་ལྷུང་བ་གཉིས་ཡོད་པས་མཆིན་ཁྲག་རྐེད་པར་ལྷུང་ཚེ་རྐེད་
པ་འཁོར་ཞིང་ན་བ་དང་། འགུལ་བསྐྱོད་བྱེད་པའི་དུས་ན་ཟུག་གཟེར་འོང་། རྐང་པར་ལྷུང་ན་དཔྱི་མགོ་སྦྲིད་ཅིང་
སྐམ་ཁོལ་བྱེད་པ་དང་། རྐེད་པ་ཚ་ལ་ཆུ་རྒྱུས་ཐམས་ཅད་ན་བ་འོང་ངོ་། །
མཆིན་ནད་ཁ་ལུད་ཀྱི་རྟགས་ནི། གཙོ་ཆེ་བ་གློ་བ་དང་ཕོ་བར་ལུད་པ་གཉིས་ཡོད་པ་ལས་གློ་བར་ལུད་པ་ནི་
རོ་སྟོད་ཁེངས་ཞིང་མིག་དམར་པོར་འགྲོ་ལ་མཆན་ཁུང་འོག་ཏུ་གཟེར་བ་དང་། ལུད་པ་ཁྲག་ཏུ་ལུ་ཞིང་སྐབས་སུ་
རྣག་ཁྲག་འདྲེས་པ་ཐོན། ཕོ་བར་ལུད་པ་ནི་ཐོ་བ་བསྡམ་སྙམ་སེམས་ཤིང་གཟེར་ནས་ན་ལ་དགྱེ་དགུ་བྱེད་མི་ཤེས་
པར་ཚ་ཚིག་བྱེད་པ་དང་། དང་ག་མི་བདེ་ཞིང་སྒྲེག་པའམ། ལྡང་དུབ་ཆེ་ལ་ལུས་བཀུག་ནས་གསུས་པ་བལྟར་མི་
མངོན་ནོ། །
མཆིན་ནད་གཞུང་རེངས་ཀྱི་རྟགས་ནི། རྐང་ལག་གཉིས་རེངས་པར་འགྲོ་བ་དང་། ཡན་ལག་གི་ལྷུ་ཚིགས་
ན་ཞིང་དགྱེ་དགུ་མི་ཤེས་པ་ལྟ་བུའི་སྟོད་གཟེར་འབྱུང་ལ་རིམ་གྱིས་ལྟག་པ་དགྱེ་བར་འགྱུར།
མཆིན་གྲུམ་ནག་པོའི་རྟགས་ནི། ལུས་ཀུན་བརྡུངས་སྙམ་བྱེད་ཅིང་རྐང་པ་བཤལ་བ་དང་། འགུལ་བསྐྱོད་
བྱས་ན་མི་བཟོད་པའི་ན་ཟུག་འབྱུང་ཞིང་སྐུར་པོར་འགྲོ། །
མཆིན་ནད་ཉལ་སྐེམ་གྱི་རྟགས་ནི། ལུས་ལ་ཟ་འཕྲུག་འབྱུང་ཞིང་འདར་བ་དང་། གཞོགས་གཡས་པ་ལྕི་ལ་
མིག་མདངས་ཆུང་ཞིང་མིག་གི་གཟིར་ནས་བལྟས་ཚེ་བལྟ་མི་ནུས་པར་ཤེད་ཉམས་ལ་སྐོམ་དད་ཆེ་བའང་འབྱུང་
ངོ་། །
མཆིན་དྲི་དཀར་པོའི་ནད་ཀྱི་རྟགས་ནི། ལྷན་སྣའི་གཡས་གཡོན་ན་ཞིང་གཉིད་ཆེ་ལ་ཁ་སྐོམ་པ་དང་།
རྩིབ་ལོགས་གཉིས་གཟེར་ནས་ན་བ་འབྱུང་། །
མཆིན་དྲི་ནག་པོའི་རྟགས་ནི། སྲོག་རྩ་དང་སྙིང་མི་བདེ་ཞིང་ཁོང་པ་སྟོང་སྔོས་བྱེད་པ་དང་ལྷེན་སྣར་འདྲིལ་
ནས་ན་བ་འབྱུང་ངོ་། །གནད་མཆིན་རྩ་ལ་བྱེར་བའི་རྟགས་ནི། རོ་སྟོད་གཟེར་ཞིང་དཔུང་འཛུམ་ནས་རྩེ་ནག་
བར་ན་ལ་རོ་སྟོད་གང་སྙམ་སེམས་པ་དང་རྩེ་ཆུང་རེངས། ཕོ་བ་དང་མཆིན་པ་མི་བདེ་ཞིང་གློ་ལུ་བྱུང་ན་མཆིན་པ་
འཕྱོངས་སྙམ་བྱེད་པ་དང་ན་ཚ་མི་བཟོད་པ་འབྱུང་། གདོང་མདོག་སྨུག་ལ་སྣ་ཁྲག་འཛག་ཅིང་ཁ་ཟས་ཅི་ཟོས་
279



གནོད། །
མཆིན་རླུང་གི་རྟགས་ནི། གཡལ་བྱུང་བའི་རྗེས་ལ་མཆི་མ་འཛག་པ་དང་ཕོ་བ་དང་མཆིན་པ་གཉིས་འདྲེས་
སྙམས་བྱེད་ཅིང་ན་བ་དང་། མཆིན་པ་འཕྱོང་ཞིང་ཁྱད་པར་དགོང་དང་ཐོ་རངས་ཀྱི་དུས་ན་ཞིང་གྲང་བའི་ཚེ་ན་
སྐྱིགས་བུ་འབྱུང་། རྩེ་ཕྲ་ལ་སྟོང་ཤས་ཡོད་པ་དང་། ཆུ་མདོག་དམར་སེར་དྭངས་ལ་ལྕི་བ་ཆེ་བ་འབྱུང་ངོ་། །
མཆིན་རྒུད་ཀྱི་རྟགས་ནི། མཆིན་པའི་སྟོབས་རྒུད་ནས་ཟས་བཅུད་དྭངས་མ་འདྲེས་པའི་མཐུ་ཉམས་ཕྱིར།
ཟས་ཟོས་པའི་རྗེས་ལ་མཆིན་པ་ན་ཞིང་ལུས་ཀྱི་ཉམས་ཆུང་བར་གྱུར་པ་དང༌། ཆུ་དྲོན་མོ་སྐྱུགས་ལ་གཡལ་འོང་
གྲབས་ལ་མི་འོང་ཞིང་གདོང་མདོག་སེར་སྐུ་ཆགས། རྩ་བྱིང་གུད་དང་ཀན་རྩ་ཞན་པར་འཕར། ཆུ་མདོག་དམར་
སེར་དྭངས་པ་འབྱུང་ངོ་། །
མཆིན་ནད་སྨན་གྲང་གི་རྟགས་ནི། པུས་མོ་གྲང་ཞིང་ཟ་ལ་རོ་སྟོད་གང་སྙམ་བྱེད་པ་དང་། གློ་ལུ་བྱུང་བའི་
ཚེ་ལུད་པ་སྐམ་པོ་ལུ་ཞིང་དགྱེ་དགུ་དཀའ།
མཆིན་ནད་ཀླང་སྒྱུར་གྱི་རྟགས་ནི། ལུས་པོ་ཀུན་སྐྲངས་ལ་ཁྱད་པར་གདོང་སྒྲོས་ཤིང་ལྕེ་མཆུ་གཉིས་ཀྱི་
མདོག་སྐྱ་ལ་མགོ་བོ་འཁོར་ཞིང་སྐྲ་དང་སྨིན་མ་ཟ་བ་དང་། སྣ་ལ་ཤུ་བ་འབྱུང་། ལུས་ཁམས་ལྕི་ཞིང་རྒྱབ་ཏུ་དགྱེ་
འདོད་ཀྱང་དགྱེ་མི་བཟོད། །
མཆིན་ནད་གྲང་སྦོས་ཀྱི་རྟགས་ནི། ཁོང་པ་གྲང་སྟོང་སྟོང་ཡོད་སྙམ་པ་དང་། ཟས་མི་འཇུ་ཞིང་དང་ག་མི་
བདེ། ལུས་པོ་ལྕི་ལ་བཞིན་སྦོ་བ་སོགས་འབྱུང་ངོ་། ། །
བཅོས་ཐབས། ལེབ་རྒན་རྒྱས་ལ། འབྲས་གསུམ་གི་ཝཾ་གྱི་ཐང་ངམ་སྐྱུ་རུ་བ་ལེ་ཀ་བ་ཤ་ཀ་གསུམ་གྱི་ཐང་
ཡང་ཡང་བཏང་ཞིང་། གི་ཝཾདགུ་པ་དང་
། གུར་གུམ་བདུན་པ་དང་བཅོ་ལྔ། གྷི་ཏིག མན་ངག་བསིལ་སྦྱོར་སོགས་
གང་འཕྲོད་བཏང་བས་ཆོག ཚ་བ་ཆོག་ཀྱང་ཟས་ཀྱི་དང་ག་ཞན་པ་དང་མཆིན་པའི་ན་ཟུག་མ་ཆོག་ན་ཟླ་ཤེལ་
བདུད་རྩི་མ་དང་། གུར་གུམ་བཅུ་གསུམ་སོགས་གཏོང་། ནད་གཞི་ལྕི་ན་དོང་ག་དགུ་པའི་བཤལ་ལམ་གུར་གུམ་
བདུན་སྟེང་དོང་ག་དུར་བྱིད་བསྣན་པའི་བཤལ་གྱིས་སྦྱང་། དེ་རྗེས་རུ་ཐུང་གཉིས་དང་མཆིན་མཁྲིས་འདོམས་རྩ་
གཏར། ལྡེམ་བུ་ལ་མན་ངག་བསིལ་སྦྱོར་བཏང་ཞིང་ཨ་རུ་བཅུ་པའི་ཐང་ཁྲུས་བྱས་རྗེས་གཡུ་རྙིང་ཅུར་ནིས་དང་
བྲག་ཞུན་ལྔ་པ་སོགས་གཏོང་། ཟས་ཀྱི་དང་ག་ཞན་པ་དང་ཕོ་མཆིན་གསོ་བར་ཟླ་ཤེལ་བདུད་རྩི་མ་དང་། ཞི་གསེར།
ཁོང་པ་སྦོས་པ་དང་། མགོ་ཡུ་འཁོར་བ། སེམས་མི་བདེ་བ་བཅས་ལ་ཞི་བྱེད་དྲུག་པ་དང་། ཨ་གར་བརྒྱུད་པ། སྐབས་
འགར་བཤལ་སྐྱུགས་འོང་ན་ཐང་ཆེན་ཉེར་ལྔ་དང་། བྲག་ཞུན་དགུ་པ་སོགས་གང་འཚམ་རིག་པས་སྦྱོར།
280



དུག་ཐབས་ལ་གུར་གུམ་མཆོག་བདུན་ཁ་ཚར་ཅན་དང་། གི་ཝཾ་དགུ་པ། གི་ཝཾ་གུར་གུམ་བཅུ་གསུམ། ཧི་
ཁྱུང་སོགས་འབྲེལ་ཡོད་སྨན་སྦྱོར་རྣམས་གང་ལ་གང་ཕན་ནད་རྟགས་དང་བསྟུན་ནས་གཏོང་། སྐྱུགས་ཀྱིས་འདྲེན་
དགོས་ན་གསེར་ཕུར་བསྡུས་ཁུར་བུལ་ཏོག་བཏབ་པས་སྐྱུགས་དྲངས་རྗེས་གཡུ་རྙིང་བདུན་པ་སྙི་བའི་མེ་ཏོག་བཞི་
པའི་ཐང་གིས་དབུལ། རྗེས་གཅོད་རྒྱུད་ཀྱི་གི་ཝཾ་བརྒྱུད་པ་བ་འོས་དེད་ལ་བཏང་། ཆུ་ཤོར་ལ་ཨ་བར་སྐྱུར་གསུམ་བ་
ལེ་ཀ་བཅས་པའི་ཐང་བཏང་རྗེས་རུ་ཐུང་དང་མཆིན་མཁྲིས་འདོམས་རྩ་གཏར། གློ་དང་བསྡོངས་ན་ཅུ་གང་། ཤིང་
ཚ། སུག་སྨེལ། པི་ལིང་། སྦྲང་བཅས་ཀྱི་ལྡེ་གུ་བཏང་ནས་ཚིགས་པ་ལྔ་པ་དང་དགུ་པ་བསྲེག མཆིན་ནད་ཀྱིས་ཆུ་
བསགས་པ་དང་བསྡོངས་ཚེ་གླང་ཆེན་གངྒཱ་ཆུ་བསྒྱུར་རམ་འབོལ་སྨན་བདུན་པ་གང་རུང་། ཨ་བྷི་དྲུག་ཐང་། ཅུ་གང་
བདེ་བྱེད། ཨར་བརྒྱད་ཆུ་བསྒྱུར་གང་རིགས་གཏོང་ངོ༌། །རྐུན་བུ་ལ་ཨ་སོ་གཡས་གཡོན་གཏར་ཞིང་། མན་རྒྱུད་
བ་ལེ་ཀ་བཅུ་གཉིས་པའི་བཤལ་གྱིས་སྦྱངས་ལ་རྒྱབ་རྩ་ཕྲན་བུ་གཏར། བསམ་ཁྱུང་དང་དྭ་ལིས་བཅོ་བརྒྱད་སོགས་
འབྲེལ་ཡོད་སྨན་སྦྱོར་རྣམས་བཀོལ། འོར་ལྷུང་གཉིས་ལ་ཨ་རུ་དྲུག་པའི་བཤལ་བཏང་རྗེས་བྱིན་གཞུག་དང་ལོང་
རྩ་སྐབས་དང་སྦྱར་ནས་གཏོར་ལ། དམར་པོ་གསུམ་གྱི་ཕྱེ་མ། དར་ཡ་ཀན། དོམ་མཁྲིས། བྲག་ཞུན་བཅས་པའི་
ཐང་གིས་དབུལ། ཡང་ན་འབྲས་གསུམ་དང་སླེ་ཏྲེས་ཕྱེ་མ་ཞག་འགའ་བཏང་ནས་དམར་པོ་གསུམ་གྱི་ཐང་དབུལ་
ཞིང་རུ་ཐུང་གཏར་རྗེས་སུ་ཨ་རུ་བཅུ་པ་དང་། བཅུ་གསུམ། ཨ་རུ་བཅོ་བརྒྱད་རྣམས་བཏང་ནས་བྱིན་གཞུག་དང་
ལོང་རྩ་གང་རིགས་གཏོར། མཆིན་ཁྲག་ཁ་ལུད་གཉིས་ལས་གློ་བར་ལུད་ན་བ་ལེ་ཀ་དྲུག་པའི་ཐང་ཁྲུས་བྱ་ཞིང་།
གློ་རྩ་དྲུག་འགོ་དང་རུ་ཐུང་གཏར་ནས་ཕྱི་རྒྱུད་ཙན་དན་བརྒྱད་པ་བཏང་། །
ཕོ་བར་ལུད་ན་ཨ་རུ་ལྔ་པའི་བཤལ་དང་། བ་ལེ་ལྔ་པའི་ཐང་བཏང་ངོ༌། །
གཞུང་རེངས་ལ་དུར་ལྕགས་ཀྱི་བཙའ་དང་། ཨ་རུ་བསྡུས་ཐང་བཏང་རྗེས་རུ་ཐུང་། དྲུག་འགོ་ལག་པའི་
གུང་མོའི་མཆིན་པ་ཕོ་ གདུང་གི་རྩ་རྣམས་གཏར་ཞིང་། སྒལ་གཞུང་བཤུལ་ཤ་བཅས་ལ་སྦྱང་སྐམ་གྱིས་དུགས་
བདུག་པ་དང་བ་ལེ་ཀའི་ཐང་བཏང་རྗེས་བྲག་ཞུན་དགུ་པའི་ཅུར་ནིས་བསྟེན། མཆིན་གྲུམ་ནག་པོ་ལ་འབྲས་
གསུམ་གྱི་ཐང་བཏང་ཞིང་། རྔུལ་དབྱུང་ལ་རྩེ་ཆུང་གཏེར། སྔོན་བུ་བཞི་པས་སྦྱང་བ་བྱས་ནས་མར་གསར་ལ་སོ་ར་
བརྒྱུད་པ་སྦྲང་དང་སྦྱར་བའི་ལྡེ་གུ་བཏང་། རྗེས་ལ་ཤ་སྲུབས་དང་ཚིགས་དམིགས་གར་བབས་རྣམས་སུ་མེ་ཡིས་
མནན། ཧལ་སྐེམ་ལ་ཨ་བི་ཥ་དང་། པར་པ་ཏ། ཀྱི་ལྕེ་དཀར་པོ་བཅས་པའི་ཐང་ཡང་ཡང་བཏང་རྗེས་གོང་གི་སྔོན་
བུ་བཞི་པས་སྦྱངས་ནས་རུ་ཐུང་དང་རྒྱབ་རྩ་ཕྲན་བུ་གཏར། མཇུག་ཏུ་ཆུ་ཚན་དང་སྨན་ལུམས་རྒྱུས་བསྡུས་གང་
རིགས་སུ་གཞུག་ནས་སྨན་མར་གྱི་རིགས་བསྟེན་པ་དང་། ཚིགས་པ་དགུ་པ་མེ་ཡིས་བསྲེག མཆིན་དྲི་དཀར་པོའི་
281



ནད་ལ་མཆིན་མཁྲིས་འདོམས་རྩ་གཏར་ཞིང་། བ་ལེ་ཀ་དང་ཀྱི་ལྕེའི་གྲང་ཐང་བཏང་ནས། གུར་གུམ་བརྒྱད་པའི་
ལྡེ་གུ་བྱིན་ནོ། །
མཆིན་དྲི་ནག་པོ་ལ་བྲག་ཞུན་གྱི་ཐང་ཕྱི་རྒྱུད་ལྟར་བཏང་ཞིང་། དེ་རྗེས་རུ་ཐུང་གཏར་བའམ་ཡང་ན་
འཇམ་པའི་བཤལ་གྱིས་སྦྱང་ཡང་རུང་ལ་ཚ་བ་ཆོགས་རྗེས་ཚིགས་པ་བརྒྱུད་པ་མེ་ཡིས་བསྲེག གནད་མཆིན་རྩ་
བྱེར་ལ་ལི་ག་དུར། དོམ་མཁྲིས། ཉི་དགའ། གུར་གུམ། བ་ཤ་ཀ བྲག་ཞུན་རྣམས་ཀྱི་ཐང་བཏང་ཞིང་། རུ་ཐུང་། རྩེ་
ཆུང་གཏར་བ་དང་། མཆིན་མཁྲིས་འདོམས་རྩ། ཨ་སོ། བྱིན་གཞུག ལོང་རྩ་རྣམས་གཏར། བ་ལེའི་ཐང་དང་འབྲས་
གསུམ་གྱིས་གོང་བཤད་ལྟར་སྦྱངས་ནས་ལྕགས་རིལ་ཆེན་མོ་དང་། ལྕགས་ཕྱེ་ཉེར་ལྔ། གུར་གུམ་བཅུ་གསུམ་སོགས་
བསྟེན་ནོ། །
དེ་ལྟར་མཆིན་ནད་ཚ་བ་ལས་གྱུར་པའི་རིགས་རྣམས་ལ་ཁ་ཟས་བསིལ་བསྟེན་པ་དང་། རུལ་སྐྱུར་དྲོད་བག་
སོགས་སྤང་དགོས་པ་དང་། ཚ་བ་འཇིགས་ནས་གསར་བཅུད་ཀྱིས་གསོ་བ་དང་། ཚིགས་པ་བརྒྱུད་དགུ་གར་བབས་
མེ་ཡིས་བསྲེག་གོ། །
མཆིན་རླུང་ལ་སེ་འབྲུ་དྭངས་གནས་དང་། ཞི་གསེར། ཨ་གར་བརྒྱད་པ་དང་སེ་འབྲུ་ལྔ་པ་བསྲེས་པ་སོགས་
བབས་དང་བསྟུན་ནས་བཏང་བ་དང་། འབྲས་བུ་གསུམ་དང་། བ་ཤ་ཀ མཆིན་སྨན་ཙིའུ་གསུམ་གྱི་བསྐོལ་ཐང་
གཏོང་བ་དང་། ལུག་ཐོང་ཚེར་གྱི་མཆིན་པར་ཚ་བ་གསུམ་དང་། རྒྱམ་ཚྭ། ཤིང་ཀུན་བཅས་པའི་སྤྱོད་བྲན་ལ་བཏང་
བ་དང་། ཨ་བར་སྐྱུར་གསུམ་གྱི་སྨན་མར་སྦྱར་ཞིང་། ཚིགས་པ་དགུ་པ་ཁ་གསུམ་བསྲེག མཆིན་རྒུད་ལ་སེ་འབྲུ་
དྭངས་གནས། སེ་འབྲུ་ལྔ་པ། བད་ཀན་གྲང་བ་སེལ་བའི་དྭ་ལིས་བརྒྱད་པ་ལྟ་བུ། ཡང་ན་ཅུ་གང་བདེ་བྱེད་དང་། ཟླ་
ཤེལ་བདུད་རྩི་མ་སོགས་ནད་ཁམས་དང་བསྟུན་ནས་བཏང་ཆོག་པ་དང་། ཁོང་པ་སྦོ་འཁྲོག་བྱེད་པ། མཆིན་ཆུ་སྐྱུག་
པ། སྒྲིག་པ་སོགས་ལ་དྭགས་སྨན་བཅོ་ལྔ་དང་། ཞི་གསེར། གཡུ་དྲིལ་བཅུ་གསུམ་སོགས་ནད་རྟགས་དང་བསྟུན་
ནས་གཏོང་།
མཆིན་ནད་རླན་གྲང་ལ་སེ་འབྲུ་བཞི་པའི་སྟེང་དུ་གུར་གུམ། བྲག་ཞུན། དྭ་ལིས། པྲི་ཡང་ཀུ་བསྟན་པའི་
བརྒྱད་པ་དང་། གོང་གི་སེ་འབྲུ་ལྔ་པ་སོགས་བཅོས་དེ་དག་བྱས་རྗེས་མཆིན་གསང་ཚིགས་པ་དགུ་པ་བསྲེག མཆིན་
ནད་གླང་སྒྱུར་ལ་རྒྱུད་ཕྱི་མའི་སྒོས་བཤལ། ཨ་རུ་མཆུ་རིང་སྦྱོར་བས་རྒྱུན་བཤལ་བཏང་ཞིང་། སེ་འབྲུ་དྭངས་
གནས་སྟེང་དུ་ཕྱི་རྒྱུད་ཐལ་སྨན་རྣོན་པོ་བསྣན་པས་སྐེམ་སྨན་སྦྱར་བ་བསྟེན་ལ་ཁ་ཟས་བསིལ་དྲོད་སྤེལ་མར་བཏང་
བའི་རྗེས་ལ་ཚིགས་པ་དགུ་པ་མེ་ཡིས་བསྲེག
282



མཆིན་པ་གྲང་སྦོས་ལ་གོང་བཞིན་ཕྱི་རྒྱུད་དྭ་ལིས་བརྒྱད་པ་དང༌། སེ་འབྲུ་ལྔ་པ་སྦྱར་ལ། ཚིགས་པ་ལྔ་པ་
དང་། དྲུག་པ། ལྷེན་སྣ་ཁ་གསུམ་མེ་ཡིས་བསྲེག་གོ ། །
དེ་ལྟར་མཆིན་ནད་གྲང་བའི་རིགས་ལ་དྲོད་ཀྱིས་བཅོས་ཤིང་སྨན་ཕྱི་རྒྱུད་ལྟར་སྦྱོར་བ་དང་། ཤ་གསར་དང་
མར་གསར་སོགས་དྲོད་བཅུད་ཀྱི་ཟས་ཀྱིས་ལེགས་པར་བསྒོར་ནས་གསོ་བ་ཡིན་ནོ། །
ཀོང་སྤྲུལ་ཟིན་ཏིག་ལས། མཆིན་པའི་ནད་་སྨུག་པོ་ཁྲག་རུལ་མཆིན་པར་སླེབ་པ་དང་ཆང་རག་འཐུང་ཆེ་བ་
དང་། མཁྲིས་ནད་ཡུན་ལོན་སོགས་ཀྱིས་རྩིབ་ལོགས་གཡས་གཟེར། མིག་དམར་ཞིང་གདོང་སྨུག ལག་གཡས་ཀྱི་
ཀན་རྩ་འབུར་བའམ་ཡང་ན་ཞན། ཆུ་མདོག་དམར་སྨུབ་འབྱུང་། ནད་ཞེན་ཤོར་ན་བཅོས་དཀའ་བས་ཐང་ཆེན་
ཉེར་ལྔས་བསྡུས། མཆིན་ནད་སྤྱི་ལ། ཟླ་ཤེལ། བདེ་སྨྱུག གཡུ་རྙིང་ཉེར་ལྔ། གླང་ཆེན་བཅུ་གསུམ་དང་བཅོ་བརྒྱད།
གི་དགུ གུར་གུམ་བཅུ་གསུམ། མཆོག་བདུན། མན་བསིལ། སྨུག་པོ་གཡུལ་རྒྱལ་སོགས་ཟབ། སྨུག་པོ་ཤས་ཆེ་ཞིང་
གྲང་གཞི་མེད་ན་སྐྱུ་རུ་ཉེར་ལྔ་ལེགས། བདུད་རྩི་སུམ་སྦྱོར་སྟེང་གི་ཝཾ་བྲག་ཞུན་བསྡེབས་པ་མཆིན་མཆེར་གཉིས་
ཀར་འཕྲོད། མང་སྦྱོར་ཆེན་མོའང་ཟབ་ཅིང་རྗེས་གཅོད་མཆིན་རྩ་གཏར། ཕོ་མཆིན་ནད་རིགས་སྤྱི་ལ་དབང་རིལ་
ཉེར་ལྔ་ཚད་ལྡན་སྦྱར་བས་ཕན་ཆེ་བ་ལག་བླངས་ཡིན། མཆིན་ནད་ལ་ལུ་ཆུང་བྱེད་པ་མང་། ལུད་པ་སྐྱ་སོབ་འབྱུང་
བ་དེ་ལ་ཉི་ཟླ་ཁ་སྦྱོར་ཟབ། ཅེས་སོ། །
ལྔ་པ། མཆེར་པའི་ནད།
མཆེར་པ་ནི་ནི་ལུས་ཀྱི་གཡོན་ངོས་མཆིན་དྲི་དང་འབྲེལ་བར་གནས་པ་སྟེ་དྭངས་མ་འཕེལ་བའི་རྟེན་དང་
ཟས་འཇུ་བར་བྱེད་པའི་བྱེད་ལས་ཅན་ཡིན་ཞིང་། འདིར་དེ་ལ་བརྟེན་པའི་ནད་ཚ་གྲང་གི་མཆེར་ནད་རིགས་
འགའི་རྒྱུ་རྐྱེན་དབྱེ་བ་རྟགས་བཅོས་རྣམས་བཤད་པར་བྱའོ། །
གཅིག རྒྱུ་རྐྱེན།
རྒྱུ་ནི་རླུང་མཁྲིས་བད་ཀན་ཁྲག་བཅས་ལ་རྐྱེན་ཁ་ཟས་ཀྱི་རིགས་མ་ཞུ་བ་དང་། རླན་གཤེར་ཆེ་བའི་རིགས་
དང་། བསེར་བུ་དང་འཁྱགས་གྲང་གི་ཡུལ་དུ་གོས་ཆས་མེད་པར་སྡོད་པ་དང་། དྲག་ཤུལ་ཆེན་པོའི་རིགས་ཀྱིས་
སྐྱེད་པར་བྱེད་དོ། །
283



གཉིས། དབྱེ་བ།
མཆེར་ནད་ཚ་བ་དང་། ཁྲག་སྦྱོས་དང་། མཆེར་རླུང་དང་། མཆེར་པའི་བད་ཀན། མཚེར་རླུགས་བཅས་ལྔ་
ཡོད་དོ། །
གསུམ། ནད་རྟགས།
མཆེར་ནད་ཚ་བའི་རྟགས་ནི། ཆང་འཐུང་རྗེས་དང་ཉི་མ་སོགས་ཀྱིས་དྲོས་ཚེ་སྤོ་ཞིང་། ལྕེ་སྟེང་མདོག་སྔོ་
ནག་གི་རི་མོ་ཁྲ་ཁྲ་འབྱུང་བ་དང་། དབུགས་རྒོད་ལ་མཆུ་དང་གདོང་གི་མདོག་སྨུག་པོ་ཆགས། རྐང་ལག་སྦྲིད་ཅིང་
གཞོགས་གཡོན་གྱི་རྩིབ་ཐུང་གི་ཐད་དུ་གཟེར་བ་འབྱུང་། འཕར་རྩ་གྲིམས་ཤིང་། ཆུ་མདོག་དམར་རམ་ལྗང་ཤས་
འབྱུང་ངོ༌། །
མཆེར་ནད་ཁྲག་སྦོས་ཀྱི་རྟགས་ནི། ནད་རྟགས་བྱིངས་དེ་དང་འདྲ་བ་ལ་བཞིན་གྱི་སྟེང་དུ་མདོག་ལྡོའམ་
ཡང་ན་སེར་བ་དང་ཁོང་པ་ལྕི་ལ་སྦོ་འཁྲོག་བྱེད་ཅིང་མ་མཆུ་ཐུར་དུ་འཕྱང་ཞིང་མཚེར་པ་རྒྱས་པ་དང་། དེ་སྟེང་ན་
གཟེར་འབྱུང་བ། མཚིལ་མ་ཚ་ཁུ་བྲོ་ཞིང་ཟས་ཀྱི་འཇུ་བ་མི་ལེགས་པར་བཤད་པ་ལྟར་རོ། །
མཆེར་རླུང་གི་རྟགས་ནི། ལུས་ལ་སྐྲངས་པ་འོང་བ་དང་། ཁོང་པ་སྦོ་འཁྲོག་བྱེད་ཅིང་། འཇུ་བའི་ནུས་
སྟོབས་ཆུང་བས་སྒྲེག་པའམ་འོག་རླུང་ཐོན་ན་ཅུང་ཟད་བདེ་སྙམ་བྱེད། རྩ་རྒྱུད་སྟོང་ཞིང་ཀན་རྩ་སྟོང་པར་འཕར་བ་
དང་ཆུ་མདོག་དཀར་སྔོ་ཤས་ཆེ་བ་འབྱུང་ངོ༌། །
མཆེར་ནད་བད་ཀན་གྱི་རྟགས་ནི། མཆུ་ལ་བད་ཀན་ཆགས་ཤིང་ལུས་གྲང་བ་དང་། ཁྱད་པར་དགོང་དུས་
སྦོ་ལ་གཞོག་གཡོན་ངོས་གཟེར། རྩ་རྒྱུད་ཞན་ཞིང་ཕོ་མཆེར་གྱི་རྩ་བྱིང་བར་འཕར། དྲི་ཆུའི་མདོག་དཀར་སྔོ་ལྗང་
ཤས་ཡོད་པ་འཆར་རོ། །མཆེར་རླུགས་ཀྱི་རྟགས་ནི། སྦོ་འཁྲོག་བྱེད་ཅིང་ཟས་མི་འཇུ་བ་དང་གསུས་སྨད་ལྕི་བར་
འགྱུར་ལ་ཕྱི་ས་སྡོམ་མི་ཐུབ་པར་འཆོར་བ་འབྱུང་ངོ༌། །
བཞི། བཅོས་ཐབས། །
མཆེར་ཚད་ལ་ལི་ཤི་བདུན་པ་དང་ཀོ་ལ་གསུམ་པ། ཡང་ན་བྱང་ལུགས་ཀོ་ལ་བཅོ་བརྒྱད་དང་། ཨ་རུ་བདུན་
པ། གུར་གུམ་བདུན་པ། ཀོ་ལ་བཅུ་གཅིག་སོགས་གང་འཚམ་སྤྱད་ནས་གཏོང་རྒྱུ། ཚ་བ་འཇགས་ནས་མཆེར་པ་ན་
284



སྦོས་བྱུང་ན་ཨ་ཞི་དང་། ཀོ་ལ་བཅུ་དགུ་སོགས་གང་རིགས་བཏང་ཆོག རྗེས་སུ་རུ་ཐུང་ངམ་རྟ་མཐུར་གང་རུང་
གཏར། མཆེར་ནད་ཁྲག་སྦོས་ལ་མ་ནུ་དགུ་པ་དང་། ཀོ་ལ་བཅུ་གསུམ། ཨ་རུ་བདུན་སྟེང་ཙན་དན་བསྣན་པ་
བཅས་གང་འཕྲོད་བཏང་ནས་མཆེར་རྩ་རྟ་མཐུར་གཏར། དེ་ལྟར་མཆེར་ནད་ཚ་བའི་རིགས་ལ་ཟས་སྐོམ་འཇུ་
དཀའ་བ་རྣམས་དང་ཆང་གི་རིགས་རྣམས་སྤང་བ་དང་། གློ་བུར་འཁྲུགས་ལས་ཆེ་བའི་རིགས་མི་ཡོང་བ་བྱེད་
དགོས།
མཆེར་རླུང་དང་མཆར་ནད་བད་ཅན་གཉིས་ལ། ཤིང་ཀུན་དང་ཁ་རུ་ཚྭ་གཉིས་ཀྱི་བསྡུས་ཐང་ངམ་ཀོ་ལ་
གཉིས་ཐང་བཏང་ནས་དྭ་ལིས་བརྒྱད་པ་བུ་རམ་དང་སྦྱར་བ་སྦྱིན། ཕོ་མཆེར་སྦོ་འཁྲོག་བྱེད་ན་ཞི་དྲུག་ཀོ་ལ་བསྣན་
པའམ་རྒྱམ་ཚྭ་བཞི་ཐང་བཏང་། མཆེར་པའི་སྟེང་དང་ཚིགས་པ་བཅུ་གཅིག་པ་ཁ་གསུམ་མེ་ཡིས་མནན། མཚེར་
རླུགས་ཀྱི་ནད་ལ། བ་སྤུ་དང་། རྒྱམ་ཚྭ། ཁ་རུ་ཚྭ་གསུམ་གྱི་ཕྱེ་མ་བཏང་ལ་མཚེར་ནུས་གསོ་བར་ཀོ་ལ་བཅུ་གཅིག་
དང་། རྩ་བ་ལྔ་དང་། པི་ལིང་། སླེ་ཏྲེས། ཨ་རུ། ཀ་ཀོ་ལ་སོགས་སྦྱར་བ་བསྟེན་པ་དང་། སེ་འབྲུ་བཞི་སྟེང་ཁྱུང་ལྔ་ཀོ་ལ
བསྣན་པའམ་བེད་སྤྱོད་བྱེད་རུང་། རྗེས་སུ་མཆེར་པའི་ཁ་དང་ཚིགས་པ་བཅུ་གཅིག་པ་ཁ་གསུམ་བསྲེག་ན་ལེགས་
པས་མཆེར་ནད་གྲང་བའི་རིགས་ལ་བསྲེག་པ་དཔྱད་ཀྱི་གཙོ་བོར་བཟུང་ངོ༌། །ཁ་ཟས་མཛོ་དང་རྡོལ་གྱི་ཤ་བྱིན་
པས་མཆེར་པ་འཚོ་བར་ཕན་ཞིང་། ཡང་ན་དབང་པོ་ལག་པ་དང་། གེ་སར་རྣམ་གསུམ་བུ་རམ་དང་སྦྱར་བས་
མཆེར་ཁམས་གསོ་བ་ཡིན་ནོ། །
ཀོང་སྤྲུལ་ཟིན་ཏིག་ལས། མཆེར་ནད་ལ་སྦོས་གཟེར་བྱེད་ཅིང་གཡོན་ངོས་ན་། མཆུ་སྔོ་བའམ་སྐྲངས། བེར་
ཝ་ཟེར་བའི་ཤུ་ཐོར་དང་གློག་ཤུ་ངེས་མེད་འབྱུང་། ཤིག་མང་བའང་མཚེར་ནད་ཡིན། དེ་ལ་ཆུ་དམར་པོ་ལྗང་ཞད་
ཡོད་ན་ཚ་ཞད་ཡོད་པས་མཆེར་ཚད་ལྟར་བཅོས། གྲང་ཞད་ཅན་ལ་ཀོ་ལ་བཅུ་གཅིག བཅོ་ལྔ། བཅུ་དགུ་རྣམས་
དང་། ཞི་དྲུག་ཨ་རུ་བདུན་པ་བསྲེས་པའང་ཟབ། ཟ་འཕྲུག་བྱུང་ན་དེ་སྟེང་སྤོས་དཀར་བཅུ་པ་གདབ་ལ་བཏང་།
དྲུག་པ། མཁལ་མའི་ནད།
མཁལ་མ་ནི་ལུས་ཀྱི་ཆུ་ཁམས་ཀྱི་རྟེན་དང་། བྱེད་ལས་དྲི་ཆུ་འབྱིན་སྡོམ་བྱེད་པ་དང་། རྣ་བའི་རྩར་འབྲེལ་བ་
སོགས་ཀྱི་དོན་བྱེད་པ་ཡིན་ལ་འདིར་མཁལ་ནད་ཚ་བབས་དང་གྲང་རླུང་བཅས་ཀྱི་རྒྱུ་རྐྱེན་དབྱེ་བ་རྟགས་བཅོས་
རྣམས་བཤད་པར་བྱའོ། །
285



གཅིག རྒྱུ་རྐྱེན།
རྒྱུ་ནི་གོང་དང་འདྲ་བ་ལ་སློང་བར་བྱེད་པའི་རྐྱེན་ནི་བརྡབས་ཆག་དང་རྨས་སྐྱོན་བྱུང་བ་དང་། མི་ཐེག་པའི་
རིགས་ཁུར་བ་དང་བཏེག་པ། རླན་གཤེར་ལ་སོགས་པའི་སྟེང་དུ་འདུག་པ། ཆུ་གྲང་མོའི་ནང་ཞུགས་པ། རོ་མངར་
བའི་རིགས་དང་བསིལ་ཆེ་བའི་བཟའ་བཏུང་གི་རིགས་བསྟེན་དྲགས་པ་སོགས་ཀྱིས་མཁལ་ནད་སྐྱེད་པར་བྱེད་པ་
ཡིན་ནོ། །
གཉིས། དབྱེ་བ།
མཁལ་རླུང་དང་། མཁལ་གཅོང་། འོར་ལྷུང་། མཁལ་ཚད། ཆུ་ཤོར། མཁལ་འགྲམས་མཁལ་གྲུམ། ད་རྒན་
ཏེ་བརྒྱད་ཡོད་དོ། །
གསུམ། ནད་རྟགས།
མཁལ་རླུང་གི་རྟགས་ནི། རྐེད་པ་འཕྱོངས་ལ་བཏང་བ་བཞིན་ན་བ་དང་། ནད་དམིགས་གསལ་པོ་མི་རྙེད་
ཅིང་། རྣ་བ་འུར་ཞིང་འོན་པར་འགྱུར། མཁལ་གཅོང་གི་རྟགས་ནི། ལུས་ཀྱི་སྨད་གྲང་ཞིང་དཔྱི་དང་རྐེད་པ་འཁོར་
ནས་ན་ཟུག་འབྱུང་། རྐང་པ་བཤལ་ལ་ཆུ་སྲི་བ་དང་། ས་བོན་འཛག་ཅིང་སྒལ་ཚིགས་འདབ་ཀྱི་བཤུལ་ཤ་ཁྲིད་ནས་
ན། འོར་ལྷུང་གི་རྟགས་ནི། མཁལ་རྐེད་ན་ཞིང་ཟ་འཕྲུག་བྱེད་པ་དང་། འགྲོ་འདུག་མང་ཚེ་བོལ་གོང་དང་པུས་མོ་
སྐྲངས། མཁལ་ཚད་ཀྱི་རྟགས་ནི། ཆང་འཐུང་བ་དང་འགྲོ་འདུག་བྱས་ཚེ་ན་བ་དང་། ཆུ་ཁ་ཚ་ཞིང་ཤ་རུས་བར་ལ་
ན་ཚ་འཁྱུག རྩ་རྒྱུད་ཕྲ་ལ་གྲིམས་པ་དང་། ཆུ་མདོག་དམར་ལ་རླངས་པ་ཆེ་ཞིང་གྲང་ན་ཉོག་པོ་འཆར། མཁལ་མ་
ཆུ་ཤོར་གྱི་རྟགས་ནི། མཁལ་རྩ་འགྲམས་པའམ་མཆིན་ཁྲག་དང་བཅས་པའི་ཟགས་ཆུ་ཁྲག་ཏུ་འབྱུང་། མཁལ་
མར་དྲོད་མི་ཕེབས་ཤིང་གྲང་བར་འགྱུར། མཁལ་འགྲམས་ཀྱི་རྟགས་ནི་བྱེར་རྒྱས་ལྷུང་གསུམ་ལས་སྟོད་དུ་བྱེར་ན་
ལྟག་པའི་ཆུ་བ་གཡས་གཡོན་ན་ཞིང་སྐེ་གཅུ་མི་ཤེས་པར་སྒུར་པོར་འགྲོ། བར་དུ་རྒྱས་ན་མཁལ་རྐེད་འཁོར་ཞིང་ན་
བ་དང་། དཔྱི་མགོའི་སྟེང་གི་འབྲེལ་མཚམས་ཀྱི་རྩ་ནག་སྦོ་ཞིང་གཟེར་ལ་གློ་དང་སྦྲིད་པ་བྱུང་ཚེ་ཁྱད་པར་དུ་ན།
ཚིགས་ཁ་བྱེ་ཞིང་རྐེད་པ་ཀྱོག་པོར་འགྲོ། སྨད་དུ་ལྷུང་ན་རྐང་པ་བཤལ་ཞིང་སྦྲིད་ལ་བརླ་ཤའི་སུལ་དང་། བྱིན་པའི་
ཞྭ་སུལ། པུས་མོའི་ཚིགས་རྣམས་སུ་ན།
286



མཁལ་གྲུམ་གྱི་རྟགས་ནི། རྐེད་པ་མན་ཆད་ན་ལ་ཁྱད་པར་གློ་དང་སྦྲིད་པ་བྱུང་ཚེ་དཔྱི་མིག་ཏུ་གཟེར། སྐལ་
ཚིགས་རེངས་ཤིང་མཇིང་པ་བསྒྱུར་མི་ནུས་པ་དང་། ནམ་སྟོད་ན་ཞིང་ནམ་སྨད་བདེ་བར་ཚོར། ཚང་འཐུང་བ་དང་
ཤ་སོགས་དྲོད་བཅུད་ཀྱི་ཟས་ཟོས་རྗེས་ཚ་བ་སྐྱེ།
མཁལ་ནད་ད་རྒན་གྱི་རྟགས་ནི། མཁལ་རྩེ་དང་སྒལ་རྩ་འབྲེལ་ནས་ན་ལ་ཚིགས་པ་བཅུ་བཞི་པ་སོགས་
ཕྱིར་དོན་ཏེ་སྒུར་པོར་འགྲོའོ། །
ཏེ་ལྟར་མཁལ་ནད་ཚ་བའི་རྩ་ཆུའི་རྟགས་གོང་དུ་བཤད་པས་འཐུས་ལ། མཁལ་ནད་གྲང་བ་ལ་ནི། འཕར་
རྩའི་རྒྱུ་བ་ཞན་ལ་བྱིང་ཞིང་ལྷག་པར་མཁལ་རྩ་ཞན་པ་དང་། ཆུ་མདོག་དཀར་སྔོ་དྲི་རླངས་ཆུང་བ། ཀུ་ཡ་བྱེ་མ་འདྲ་
བ་སིབ་སིབ་སྣོད་ཀྱི་གཏིང་དུ་མངོན་པ་ཡིན།
བཞི། བཅོས་ཐབས།
མཁལ་རླུང་མ་གཟེ་མའི་ཆང་དང་ཕྱི་རྒྱུད་རྩ་བ་ལྔའི་སྨན་མར་བཏང་ལ། ཨ་གར་བཅུ་བདུན། ཤིང་ཀུན་
ཉེར་ལྔ། རྩ་ཐག་བཅུ་དྲུག་སོགས་གང་འོས་གཏོང་བ་དང་། ཚིགས་པ་བཅུ་བཞི་བ་དང་རྩ་ནག་ཁ་གསུམ་བསྲེགས།
གཅོང་ལ་སེ་འབྲུ་ཀུན་བདེ། སེ་འབྲུ་ཉི་དཀྱིལ། རྩ་ཐག་བཅུ་གསུམ། གོ་ཡུ་བདེ་བའི་དཔག་བསམ་སོགས་གང་
རིགས་གཏོང་བ་དང་། མན་རྒྱུད་ཀྱི་ལུག་ཐོང་ཚེར་གྱི་མཁལ་མར་ཚ་བ་གསུམ་དང་ལ་ལ་ཕུད་བཏབ་པ་མར་ལ་
བཙོས་པ་བསྟེན་པ་དང་། རྩ་བ་ལྔ་ལ་ལུག་ཐུག་གི་འབྲས་བུ་དང་། ད་བྱིད། བཅའ་སྒ་ བྲེ་ག་རྣམས་གུད་དུ་བསྡུས་
པའི་སྨན་མར་ལ་པི་ལིང་བཞི་པའི་ཁ་ཚར་གད་བ་པ་བསྟེན། གཞན་ཡང་ཕྱི་རྒྱུད་འབའ་སམ་སྨན་མར་ལ་ད་བྱིད་
བཅུ་དགུ་སྦྱར་བ་མཆོག་ཏུ་བསྔགས་ཤིང་། སུག་སྨེལ་བཅུ་དྲུག་ཀྱང་བསྟེན་ན་ལེགས། འོར་ལྷུང་ལ་འབམ་པོ་སེང་
ལྡེང་བཅས་ཀྱི་སྨན་མར་ལ་ཚྭ་སྣ་ཚོགས་ཚད་དང་སྦྱང་བཅས་སྦྱར་བ་བཏང་བ་དང་། རང་བྱུང་གི་ཆུ་ཚན་ལན་དུ་
མར་བསྟེན་ནས་དྲོད་བཅུད་ཆེ་བའི་ཤ་སྣ་བསྟེན། ཟ་འཕྲུག་བྱུང་ན་གཡེར་མ། ཤུ་དག ཡུང་བ་གསུམ་མར་རྙིང་
དང་ཕག་ཚིལ་ལ་སྦྱར་སྟེ་བྱུག་པ་ཉི་མར་བསྲེག་
མཁལ་ཚད་ཀྱི་ནད་ལ་ཨ་རུ་བཅུ་པ་དང་། པད་རག་མདོག་ལྡན། ཨ་རུ་བཅོ་བརྒྱད། ཨ་ཁྱུང་། མཁལ་ཞོ་
བཞི་པ། སཱ་རའི་བྱ་ཁྱུང་། གམ་ཕྱེ་དམར་པོ་སོགས་ནད་རྟགས་ལ་གཞིགས་ནས་བཏང་། མཁལ་མའི་ཟགས་ཆུ་ཁྲག་
ཏུ་བྱུང་ན་རྒྱུད་ཀྱི་བསིལ་སྦྱོར་བརྒྱུད་པ་བཏང་ལ་རུ་ཐོང་ལོང་རྩ་གཏར་ཞིང་ཆུ་ལྕག་བྱ། མཁལ་མ་ཆུ་ཤོར་ལ་སྐྱུ་
287



རུའི་དབྱེ་ཐང་བཏང་ནས་བྱིན་གཞུག་ལོང་རྩ་གཏར་བ་དང་། དམར་པོ་བཞིའི་ཐང་དང་། ཙན་དན་བཅུ་གཅིག་པ།
གི་ཝཾབཅུ་གཉིས་པ་སོགས་གཏོང་།
མཁལ་འགྲམས་ལ་གོང་གི་ཙན་དན་བཅུ་གཅིག་པ་དང་། གུར་གུམ་བཅུ་གསུམ། ཨ་གར་བཅུ་བདུན་སོགས་
གང་རིགས་གཏང་བ་དང་། སྟོད་དུ་བྱེར་ན་བདུད་རྩི་ལྔ་ལུམས་བྱ་ཞིང་ལྟག་རྩ་གཏར་བ་དང་། བར་དུ་རྒྱས་ན་ཕྱི་
རྒྱུད་རྩ་སྦྱོངས། སྨད་དུ་ལྷུང་ན་བྱིན་གཞུག་ལོང་རྩ་གཉིས་ལ་གཏར་བ་དང་། ཆུ་གྲང་གིས་ལུམས་བྱ། དེ་གསུམ་པོ་
གང་ལའང་ཚ་བ་ཆོག་ན་མཁལ་མ་གསོ་བའི་སྨན་མར་ཕྱི་རྒྱུད་ལྟར་བཟའ་རུ་འཇུག་པ་དང་། ཟུག་གཟེར་གང་བྱུང་
གི་སྟེང་དུ་མེ་བཙའ་གདབ། །
མཁལ་གྲུམ་ལ་སྔོན་བུ་བཞི་པས་བཤལ་བཏང་ལ་རང་བྱུང་ཆུ་ཚན་གྱི་ལུམས་བྱ་བ་དང་། མན་རྒྱུད་སེང་ལྡེང་
དགུ་པའི་ཕྱེ་མ་དང་། ཅུ་གང་བཅོ་ལྔའི་ལྡེ་གུ་གཏོང་། ཡང་ན་སེང་ལྡེང་ཉེར་གཅིག་པ་སོགས་གཏོང་ཆོག མཇུག་ཏུ་
བདུད་རྩི་ལྔ་དང་། མེ་ཏོག་སྣ་ཚོགས། འབྲུ་རིགས་སྣ་ཚོགས་ཀྱི་རླངས་ལུམས་བྱ་བ་དང་། ནད་ཁྲག་འདུག་ན་བྱིན་
གཞུག་ལོང་རྩ་སོགས་གཏར་ཡང་རུང་། ཚ་བ་ཆོག་ནས་ཕྱི་རྒྱུད་སྦྲང་ཆང་དང་། སེང་ལྡེང་བདུན་པའི་སྨན་མར་སྦྱར་
བ་བཏང་། ཚིགས་པ་བཅུ་དྲུག་པའི་མདོ་དང༌། རྐང་པའི་མཐེ་བོང་བོར་བའི་སོར་མོ་གསུམ་གྱི་དབྲག་ནས་གྱེན་
ཚོན་གང་གཞལ་བ་རྣམས་མེ་ཡིས་བསྲེག
ད་རྒན་གྱི་ནད་ལ་བདུད་རྩི་ལྔའི་ལུམས་སུ་གཞུག་པ་དང་། རབ་ན་རྩ་སྦྱོང་ཕྱི་རྒྱུད་ལྟར་བྱེད་ལ་འབའ་སམ་
སྨན་མར་དང་། སུག་སྨེལ་དྲུག་པའི་རིལ་བུ་བསྟེན་ཞིང་། ཚིགས་པ་གང་འབུར་དུ་བྱུང་བའི་སྟེང་འོག་མེས་སྒོ་མོར་
བསྐོར་བའི་དབུས་སུ་ཐུར་མ་ལག་ལེན་བཞིན་བརྡེག་གོ།
ཀོང་སྤྲུལ་ཟིན་ཏིག་ལས། མཁལ་ནད་ནི། ཁྲག་ནད་སྨད་བབས་ཀྱི་རྒྱུ་སོགས་ལས་འབྱུང་ཞིང་མཁལ་རྐེད་
ན་ཞིང་རྐང་པ་བཤལ་བ་སོགས་གྲང་གཉན་སྤྱི་ལ། དངུལ་ཁྱུང་མེ་དབལ་ཅན། ཨར་ཁྱུང་། དངུལ་ཆུ་ཉེར་ལྔ་སོགས་
སྐབས་དང་བསྟུན། ཆུ་མདོག་དམར་ལ་སྙིགས་མ་ཅན་གཉན་འགྲམ་རྩ་འགྲམ་གྲང་ཁྲག་སོགས་སུ་འབོད་པ་དེ་ལ།
ཨ་རུ་བཅུ་པ་དང་། བཅོ་བརྒྱད། ངར་ཕུག་ཨ་རུ་ཉེར་བཞི། སཱ་རའི་བྱ་ཁུང་། ཨར་ཁྱུང་སོགས་ཀྱིས་གཉན་ཚད་
བཅག དེས་གཉན་ཁ་ཆོག་ཚེ་ཕྱི་རྒྱུད་སུག་སྨེལ་བཅུ་པ། གོ་ཡུ་དགུ་སྦྱོར་དང་བཅུ་གསུམ། སེ་འབྲུ་ཉི་དཀྱིལ་དང་ལྔ་
པ། བདེ་བྱེད་ཀུན་ཕན་སོགས་ཟབ། འགྲམ་གྱི་རིགས་ལ། རྒྱུ་ཞབས་གཟེར། ཆུ་ལམ་ཚ་ཞིང་སྙིགས་མ་འོ་རུལ་ལྟ་
བུ་ལོང་བ་དེ་ལ་སེར་ཤས་ཆེ་ན་ཁྲག་དང་གཉན། སྔོ་ཤས་ཆེ་ན་རླུང་དང་གྲང་བ་ཡིན་ཅིང་། འགའ་ཞིག་ལ་གཤང་
གཅི་ཐམས་ཅད་ཁྲག་ཏུ་འོང་བའང་ཡོད་ཅིང་དེ་རིགས་བཅོས་དཀའ། འདི་ལ་གཉན་ཁ་དང་གདོན་ཆེ་བས་ཐོག་
288



མར་དྲོད་སྨན་འགྲོ་མི་རུང་། ཨར་ཁྱུང་དང་སཱར་ཁྱུང་། ཆོས་ཉིད་དམར་མོ། ཨ་རུ་བཅོ་བརྒྱད་སོགས་ཡུན་རིང་
འཐུང་བས་གཉན་ཁ་ཆག་ནས་ཟུག་གཟེར་ཆུང༌། ཆུའི་དམར་མདངས་ཡལ་ན་གོང་སྨོས་གོ་ཡུའི་སྦྱོར་བ་སོགས་
དང༌། བསམ་འཕེལ་ནོར་སྦྱོར་བཏང་། གྲང་འགྲམ་སོགས་གནམ་ལྕགས་ཟིལ་བཤལ་ཆེས་ཕན་ཀྱང་ཅུང་ཟད་རྩུབ།
ཟུག་གཟེར་གཏན་མེད་དུ་སོང་སྐབས་ཨ་རུ་ཟག་གཅོད། ཉི་ཟླ་གྱེན་ཟློག་སོགས་དང་སུག་སྨེལ་བཅུ་པ་བཏང་།
འབྲས་བུ་སྐྲང་ཞིང་རྩ་རྒྱུད་གཟེར་བ་དང་། ཕོ་མཚན་སྐྲངས་ནས་འགྲེངས་པ་སོགས་ཀྱང་འདིའི་ཁོངས་སུ་གཏོགས་
པས་གོང་སྨན་རྣམས་དང༌། ལྷག་པར་ཨར་ཁྱུང་། སྤོས་ཆུང་། རྩ་ཐག་བཅུ་གསུམ་དང་བཅུ་དྲུག ངར་ཕུག་བྲེ་ག་
བཅུ་གསུམ། སེ་འབྲུ་བཅོ་ལྔ་ཟབ། ཡང་དྲེས་མའི་འབྲུ། ཐང་ཕྲོམ་ནག་པོའི་འབྲུ། སུག་སྨེལ། སྡིག་སྲིན་བཞི་ཆ་
གཉིས་རེ། བྲེ་ག སྨད་འབྲས་གསུམ། དམར་པོ་གསུམ། ཨ་རུ་མཁལ་ཞོ། བ་ཤ་ཀ་རྣམས་ཆ་རེ་རེ་སྦྱར་བས་རྩ་འགྲམ་
མཁལ་རླུང་། ཚ་གྲང་འབྲས་བུ་སྐྲངས་པ་རྣམས་ལ་འཕྲལ་དུ་ཕན་པས་ཆེས་ཟབ། འབྲས་བུ་སྐྲངས་ཕྱོགས་ཀྱི་རྐང་
འཐེབ་སྤུ་འཁྱིལ་གང་འོས་བསྲེག ཕོ་མཚན་སྐྲངས་པ་འབྱར་སོགས་ཀྱི་མ་ཞི་ན་ལྤགས་སྣེ་གཙག་བུས་དྲལ་ནས་ཆུ་
བཏོན་མཐར། འབྱར་ཆེན་བཅོ་བརྒྱད་ཀྱིས་འབྱར་བྱ། མཁར་མའི་ཐད་རྨ་འབྱུང་བའི་སཱུརླ་ལ། ཨར་ཁྱུང་། གུར་
ཁྱུང་། བསམ་འཕེལ་ནོར་བུ་ཟངས་ཐལ་བསྡེབས་པ་ཟབ། བྱིན་གཞུག་གཏར། མཐར་ཟངས་ཏེལ་མེ་ཚུགས་གདབ།
མཁལ་ནད་སྤྱིའི་མཐར་ན་སོ་རྒས་པ་ལ་ཚིགས་པ་བཅུ་གསུམ་དང་བཅུ་བཞི་བསྲེག གཞོན་པ་ལ་གཏར་ག་བྱ།
མཁལ་རྐེད་ཀྱི་ནད་སྤྱི་ལ་གོ་ཡུ་བདེ་བའི་དཔག་བསམ། ཨ་རུ་བཅོ་བརྒྱད་དང་སོ་ལྔ། གཉན་ཤས་ཅུང་ཡོད་པའམ་
ཡོད་པར་དོགས་པ་ལ་རྒྱ་ནག་མ་དང་། མན་ངག་གམ་ཕྱེ་དམར་པོ་རྣམས་ལེགས། མཁལ་རྩ་འགྲམ་པ་ལའང་དེ་
རྣམས། ཨར་ཁྱུང་ཟབ། ཁྲག་ཁམས་ཀྱིས་སྟོད་གཟེར་སོགས་འདྲེས་པའི་གྲང་ཁྲག་ལ། གུར་གུམ་བཅུ་གསུམ།
གཉེན་པོ་བཅོ་བརྒྱད། སེ་འབྲུ་ཀུན་ཕན་རྣམས་ཟབ་ཅིང་། མཐར་སྨད་དུ་བབས་ཚེ་བྱིན་གཞུག་དང་བྱིན་སྐྱོག་
གཏར། མཁལ་གསང་ལ་མེ་བཙས་རྗེས་གཅོད་བྱ། ཁམས་ཟག་ཚ་འཛག་ལ་སཱ་རའི་བྱ་ཁྱུང་། དོམ་མཁྲིས་ཁ་ཆེ་ཧ་ལོ་
བུངས་བསྐྱེད་པ་དང་། རྡོ་རྗེ་ཁྱུང་དམར། ཆོས་ཉིད་རིལ་བུ་རྣམས་དང་། ལྷན་ཐབས་འཛག་སྡོམ་ལ་ལྕམ་དཀར་མེ་
ཏོག་མང་མའི་བུངས་མཉམ་གཏོང་བ་དེ་ཆེས་ཟབ། གྲང་འཛག་ལ་རི་མིག་དགུ་པ་ཧ་ལོའི་ཐང་གིས་འཕུལ་བའམ།
ཉི་དཀྱིལ་སྟེང་ཁ་ཆེ། དོམ་མཁྲིས་གངས་སྦལ་ལམ་སྲམ་གྱི་གཞུག་ཏོ་བསྣན་པ། གཉིས་ཀ་ལ་ཛཱ་དངུལ་སྦྱོར་བ་ཟབ།
ཛཱ་དངུལ་ཁ་ཚར། སེ་འབྲུ། སུག་སྨེལ། ཤིང་ཚ། པི་ལིང་། གུར་གུམ། དོམ་མཁྲིས། གོ་ཡུ་བཅས་འདེབས་པ་དྷམ་ཀ་
རའི་ཞལ་རྒྱུན་ཡིན་ཟེར། ཆུ་བཙགས་རྗེས་སུ་ཆུ་ཁ་ཚ་བ་ལ་སྐྱེར་ཤུན་ལྔ་པ་པ་ཁོ་ན་ཟབ། སྐྱེས་པའི་ཁམས་རྣག་ལྟ་
བུ་དང་། སྐབས་སུ་ཁྲོག་ཀྱང་འོང་བ་དེ་ལ་ཨ་རུ་བཅོ་བརྒྱད་དང་། སཱ་རའི་བྱ་ཁྱུང་ལྟག་སྤྲོད་ཟབ། འབའ་སམ་སྨན་
289



མར་ཚད་ལྡན་སྟེང་། སེ་འབྲུ་ཉི་དཀྱིལ་ལ་དབང་ལག བྲེ་ག གང་སྦལ་ལམ་སྲམ་གྱི་ཤ་བསྣན་པ་ཁ་ཚར་བཏབ་པས་
མཁལ་རྐེད་གྲང་ནད་སྤྱི་དང་། ཁྱད་པར་ལུས་སྟོབས་ཆུང་བ་ལ་བསྔགས། མཁལ་རྐེད་རྐྱང་པ་ལ་གོ་ཡུ་དགུ་སྦྱོར་ཁ་
ཚར་བཏབ་ཀྱང་ལེགས་སོ། །ཞེས་སོ། །
དེའི་ཞར་ལ་ས་བོན་འཛག་པའི་ནད་བཤད་པ།
གཅིག རྒྱུ་རྐྱེན།
རྒྱུ་ནི་གོང་དུ་བཤད་པ་ལྟར་ལ་སློང་བའི་རྐྱེན་ནི་ཟས་སྐོམ་མངར་སྐྱུར་གྱི་རིགས་བསྟེན་དྲགས་པ་དང་། སྤྱོད་
ལམ་ཉལ་པོ་སྤྱད་དྲགས་པ། ཆགས་སེམས་ཡིད་ལས་ཆེས་པས་རྨི་ལམ་དུ་ཁུ་བ་ཤོར་བ། བསམ་སེ་དང་གཅིན་
སྦུབས་ལ་གཉན་གྱིས་འཁྲིས་པ། དོན་ལྔའི་ཟགས་ཆུ་བབས་ཤིང་ནད་གཞན་སྐྱེད་པ་དང་བྱེར་བ། རྩི་ཁ་ཤོར་བ་
སོགས་ཀྱི་རྐྱེན་གང་ཞིག་ལས་བཅུད་རླུགས་པའམས་བོན་འཛག་པ། ཡང་ན་གྲང་བ་འཛག་པ་ཞེས་བའི་ནད་འདི་
སྐྱེད་པ་ཡིན་ནོ། །
གཉིས། དབྱེ་བ།
ཚ་འཛག་དང་། གྲང་འཛག་གཉིས།
གསུམ། ནད་རྟགས།
ཚ་ཤས་ཆེ་བའི་རྟགས། རྩ་དང་ཆུ་ལ་ཚ་བའི་རྟགས་སྟོན་པ་དང་། ཕོ་མཚན་གྱི་རྩ་ཐག་ནས་བཟུང་སྟེ་གྱེན་དུ་
བསླངས་ན་བཟོད་ཐབས་མེད་པའི་ན་ཟུག་འབྱུང་། གཅིན་པ་བཙགས་ནས་གཏོང་དགོས་པ་དང་། གཅིན་དང་ས་
བོན་འཛག་དུས་ཆུ་ཁ་ཚ་ཞིང་ན་ཟུག་འབྱུང་། ས་བོན་གར་ལ་ཁྲག་དང་འདྲེས་པ་འཛག་ནས་འོང་། ནད་ཚབས་ཆེ་
བར་ཁྲག་དང་འདྲེས་པ་སྐུད་པ་ཕྲ་མོ་ལྟ་བུ་ཐོན་པ་དང་ཟུག་གཟེར་ལྷག་པར་ཆེ། ནང་པར་མལ་ནས་ལངས་སྐབས་
གཅིན་ལམ་གྱི་ཁར་རྣག་བུན་ཆགས་ནས་འབྱོར་བ་ལྟར་ཡོད།
གྲང་ཤས་ཆེ་བའི་རྟགས་ནི། རྩ་བྱིང་ཞིང་ལྷོད་ལ་དལ་བར་འཕར་བ་དང་། དྲི་ཆུའི་ནང་ས་བོན་འདྲེས་ནས་
ཉོག་པ་ཅན་འབྱུང་། ཁམས་དཀར་པོ་འཛག་ཚེ་བ་དང་། ལུས་སྟོབས་ཞན་ཞིང་ཐང་ཆད་པ། མགོ་ཡུ་འཁོར་བ།
དམར་འཐོམ་ལངས་པ། གདོང་དང་ལུས་པོའི་ཤ་མདོག་སྐྱ་ལ་སེར་བ། རྐེད་པ་ན་བ། གཅིན་ཉུང་ཞིང་གཏོང་
290



ཐེངས་མང་བ། གཅིན་པ་བཏང་ཚར་རྗེས་ཁྲག་ཐིགས་ཁ་ཤས་དོན་པ། ན་ཟུག་དེ་ཙམ་མེད་པ་དང་། ཡུན་རིང་སྨན་
བཅོས་བྱས་ཀྱང་སྐྱེད་ཆུང་བ་སོགས་ཡིན་ནོ། །
བཞི། བཅོས་ཐབས།
དང་པོ་ལྕམ་པ་དྲུག་ཐང་ཡང་ཡང་བསྟེན་པས་ནད་འདི་ལམ་ནས་ཕྱིར་ཟློག་པའང་སྲིད་ལ། གལ་ཏེ་མ་ཟློག་
ཀྱང་ཚ་འཛག་གྲང་འཛག་གང་ཡིན་གྱི་ཐོག་མའི་དུས་སུ་ཐང་འདི་ཞག་འགར་བསྟེན་པ་གལ་ཆེ། ཚ་ཤས་ཆེ་བར་
སྨན་སྐྱེར་ཤུན་བརྒྱད་པ་དང་། པད་རག་མདོག་ལྡན། ཨ་བྲག་བཅུ་བདུན། གཉན་ཤས་ཚེ་སྐབས་སྐྱེར་ཁྱུང་དང་།
སཱ་རའི་ཁྱུང་ལྔ་འཛག་སྡོམ་གཏོང་བ་བཅས་ནད་རྟགས་དང་བསྟུན་ནས་གཏོང་མཁས་པ་བྱེད་དགོས། གཞན་ཡང་
མཆིན་པའི་ཟགས་ཆུ་སོགས་ཁྲག་གིས་སྐྱེད་པའི་ས་བོན་འཛག་པ་ལ་གུར་གུམ་བཅུ་གསུམ་ཕྱི་རྒྱུད་བཞིན་བསྟེན་པ་
དང་། དེའི་སྟེང་དུ་དམར་པོ་གསུམ་དང་ཐང་ཕྲོམ་བསྣན་པ་ཆུ་སྐོལ་གྱིས་འཕུལ་བས་བདེ་བ་སྟེར། ཡང་ན་ཕྱི་རྒྱུད་
ཨ་རུ་བཅུ་པའི་སྟེང་དུ་འབྲས་སྣ་གསུམ་དང་། གསེར་བྱེ། ཀ་ཀ་རུ། ཤུག་ཚེར། གླ་རྩི། འཛིན་པ་རྣམས་སྦྱར་བ་ཆུ་
ཚན་གྱིས་དབུལ། ཚབས་ཆེ་ན་དོམ་མཁྲིས་དང་། ཁ་ཆེ་གུར་གུམ། ཧ་ལོའི་མེ་ཏོག་སོགས་ཁ་ཚར་ཐུན་བསྐྱེད་བྱས་
ན་ལེགས་སོ། །དཔྱད་དུ་མཆིན་པའི་ཟགས་ཆུ་སོགས་ཁྲག་ཤས་ཀྱི་ཁྲག་ཁ་མཐོ་ན་རུ་ཐུང་ལོང་རྩ་གཏར་རོ། །
གྲང་ཤས་ཆེ་བར་གོང་གི་ཁྱུང་ལྔ་འཛག་སྡོམ་དང་། སུག་སྨེལ་བཅུ་པ་ལྟག་པ་སྤྲད་པ་དང་གཞན་ཡང་གསང་
སྨན་བཅུ་པ་དང་། རྒྱུད་ཀྱི་འཛག་གཅོད་བཅུ་བཞི། སེ་འབྲུ་ཉི་དཀྱིལ། སེ་འབྲུ་དྭངས་གནས་ལ་འཇམ་འབྲས་
བཟང་པོ་བསྣན་པ། ཨ་རུ་བཅུ་པ། གོ་ཡུ་ཉེར་བརྒྱད། ཉི་ཟླ་གྱེན་ལྡོག འཛག་སྡོམ་ཟླ་བ་གྱེན་ལྡོག ནོར་བུ་དབང་
རྒྱལ་སོགས་འབྲེལ་ཡོད་གལ་ཆེའི་སྨན་སྦྱོར་རྣམས་ནད་རྟགས་དང་བསྟུན་ནས་གཏོང་། མཇུག་ཏུ་རྒྱབ་ཀྱི་ཚིགས་
པ་བཅུ་དགུ་པར་མེ་བཙའ་གདབ་པ་དང་། གྲང་རླུང་ཅན་ལ་ཚིགས་པ་བཅུ་བཞི་ཁ་གསུམ་དང་། ངར་གདོང་ཆུ་
དབར། ཚིགས་པ་བཅུ་གསུམ་སོགས་གང་འོས་མེ་ཡིས་བསྲེག་གོ །
ཁྲག་ཤས་ཅན་ལ་རི་འི་ཆུ་དང་། དེ་ལས་གཞན་པ་ཀུན་ལ་མུ་ཟིའི་ཆུ་ཚན་བསྟེན་པར་བྱའོ། །ཟས་དང་
སྤྱོད་ལམ་ནི་གཉན་ཁ་མ་ཆོགས་བར་དུ་ཁ་ཟས་མངར་སྐྱུར་དང་། ཤ་རགས་སྔོ་ངད་སོགས་སྤངས་ནས་བཟའ་
བཏུང་དྲོ་འཇམ་གྱི་རིགས་བསྟེན་པ་དང་། སྤྱོད་ལམ་ཉལ་པོ་དྲག་ཤུལ་དང་། རླན་སྟེང་ཉལ་བ་སོགས་སྤང་བར་
བྱའོ། །
291



བརྡ་འགྲོལ།
༡ ཁ་ལེ་ནག་པོ། – ནད་རྟགས་ལ་ལྟོས་ནས་བཏགས་པའི་སྙིང་ནད་ཀྱི་ཡ་གྱལ་ཞིག་སྟེ་ཁ་ལེ་ཞེས་པ་ནད་འདི་
ཕོག་པའི་རྟགས་སུ་ཁ་ཡོན་པོར་འགྱུར་པའི་དོན་དང་། ནག་པོ་ཞེས་ནད་འདི་གདུག་ཅིང་ངམ་ནག་
པའི་དོན་ནོ། །
༢ སྙིང་གི་རྩེ་མོ། - ནུ་མ་གཉིས་ནས་ནང་ཏུ་ཚོན་རེ་བསྐུམས་པའི་ས་དང་། སྐེ་སྟོང་ནས་ཐུར་དུ་སོར་བཞིའི་
འོག་མདུན་ངོས་སྟེ་ཚིགས་པ་གསུམ་པའི་ཐད་དུ་རྩེ་བྱས་གྲུ་གསུམ་ཐིག་གདབ་པའི་དབུས་རྒྱལ་པོ་འདྲ་
བའི་སྙིང་གི་ཡུལ་ཡིན། སྙིང་རྩེ་ནི་གྲུ་གསུམ་དེའི་གཤམ་འོག་གཡོན་ངོས་སུ་གནས་ཡོད་པའོ། །
༣ སྙིང་གསང་མདུན– སྐེ་སྟོང་ཙ་ར་ཁུང་གི་མིང་།
༤ སྙིང་ཧད་པ– དྲན་པ་འཐོར་བའི་དོན།
༥ སྙིང་རྩ་སེང་། – སྔར་ནད་ཀྱིས་དྲན་པ་ཉམས་ཤིང་ཁམས་མི་དྭངས་བར་གྱུར་པ་དེ་ཉིད་ནད་ལས་གྲོལ་ནས་
དྲན་པ་སོར་ཆུད་དེ་རིག་པ་གསལ་ལ་གུ་ཡངས་པོར་གྱུར་བའི་དོན། །
༦ ཐང་པོ། – གློ་བའི་རྩ་སྦུབས་སུ་རླུང་ཞུགས་ནས་རྒྱུན་དུ་གློ་སུད་ལུ་ཞིང་ལུད་པ་སྔོ་སོབ་ཅན་འབྱུང་བའི་གློ་ནད་
ཅིག །
༧ ཐེས་པོ། - གློ་སྦུབས་སུ་བད་ཀན་ཞུགས་པའི་ནད་ཅིག་སྟེ་ལུད་པ་སྔོ་ལྗོབ་ཅན་ལུ་ཞིང་དབུགས་རྔམ་ལ་རོ་སྟོད་
ལྕི་བའི་རྟགས་ཅན་ཞིག་གོ ། །
༨ བློ་རྒན། – ཡུན་རིང་ལོན་པའི་གློ་ནད་རྙིང་པ།
༩ གློ་བའི་སུཆ། – ཟས་སྤྱོད་ལོག་པས་ཁྲག་ངན་རྒྱས་པ་ཆུ་སེར་དང་བསྡོང་ནས་གློ་བའི་རྩ་མིག་ཏུ་བྱེར་བ་རླུང་
གིས་བསྒྲིལ་ནས་སྐྲངས་ལ༔ མཇུག་ཏུ་རྣག་འཛག་ཅིང་རྨ་རུ་འགྱུར་བ་ཞིག་ཡིན།
༡༠ མཆིན་པའི་རྩི། – མཆིན་པའི་ཕྱི་ངོས་ནས་བཏུམས་བྱེད་ཀྱི་སྐྱི་ལྤགས་ཀྱི་མིང་།
༡༡ མཆིན་པའི་ལུང་ཆེན། - མཆིན་དྲི་དང་མཆིན་པའི་བར་གྱི་ལུང་ངམ་ཐག་པ་ལྟ་བུའི་འབྲེལ་ཐག་གི་མིང་།
༡༢ མཆིན་ནད་ཧལ་སྐེམ། - མཆིན་པའི་གཞོགས་ཡ་གཅིག་གི་དགོས་ངེས་ཀྱི་རླན་གཤེར་ཆ་འབྲི་ནས་ཧལ་
292



སྐེམས་ཏེ་མཆིན་པ་ཅུང་མཁྲེགས་ལ་སྐམ་ཤས་ཅན་དུ་གྱུར་པ་ཞིག་གོ །
༡༣ མཆིན་ནད་ཆུ་ཤོར། – ངོ་བོ་མཆིན་པའི་རྩི་བཅུད་ཤོར་ནས་སྐམ་པོ་གྱུར་པས་ཁྲག་རྒྱུ་བའི་ལམ་བཀག་པ་
ཞིག་ཡིན། །
༡༤ མཆིན་ནད་རྐུན་བུ། - མཆིན་པར་ཚ་བ་རྐུན་བུའམ་འཇབ་པའི་ཚུལ་གྱིས་ཞུགས་པས་ཐོག་མར་ན་བའི་ཚེ་
མངོན་གསལ་གྱི་ན་ཟུག་མེད་པ་ཞིག་ཡིན།
༡༥ མཆེར་པ་ཆུ་ཤོར། – མཆེར་པར་ཆུ་ཁམས་ཤས་ཆེར་འཕེལ་ཏེ་མཆེར་པའི་དྲོད་ཤོར་བའི་ནད་ཅིག
༡༦ མཁལ་ནད་ད་རྒན། – མཁལ་རྩ་དང་སྒལ་རྩ་འབྲེལ་ནས་ན་ལ་ཚིགས་པ་བཅུ་བཞི་པ་སོགས་ཕྱིར་དོན་ཏེ་
སྒུར་པོར་འགྲོ་བའི་ནད་ཅིག
༡༧ སཱ་རའི་བྱ་ཁྱུང་། – སྨན་སྦྱོར་ཞིག་གི་མིང་སྟེ་མཁལ་མར་ནད་ཕོག་པས་ས་བོན་འཛག་པ་གཅོད་ཅིང་
གཉན་ཁ་གཅོགས་བྱེད་དེ་སཱ་རའི་ཁྱུང་ལྔ་འཛག་སྡོམ་ཞེས་ཀྱང་བྱའོ། །
༡༨ ཧ་ལོ། – ལྕམ་པའི་མིང་།
༡༩ མང་མའི་བུངས་མཉམ། – ཀུན་གྱི་བུངས་མཉམ་དང་དོན་གཅིག
བསམ་གཞིག
༡ སྙིང་ནད་སྤྱིའི་རྒྱུ་རྐྱེན་གང་ཡིན། །
༢ སྙིང་འཐིབས་ནད་ལ་སྐྱུགས་ཀྱིས་སྦྱོང་དགོས་དོན་གང་ཡིན།
༣ གློ་ནད་སྐྱེད་བྱེད་ཀྱི་རྐྱེན་གཙོ་བོ་གང་དག་ཡིན།
༤ གློ་གཅོང་ཟེར་དོན་གང་ཡིན། །
༥ མཆིན་པ་ནི་བཙུན་མོ་ཆེ་བ་བཞིན་དབང་ཚེ་ཟེར་དོན་ཅི་ཡིན། །
༦ མཚེར་རླུགས་ནད་ཟེར་དོན་ཅི་ཡིན། །
༧ མཁལ་མ་ནི་ཆུ་ཁམས་ཀྱི་རྟེན་ཡིན་ཟེར་དོན་ཅི་ཡིན།
293



སློབ་ཚན་ཉེར་གཅིག་པ། སྣོད་དྲུག་གི་ནད་གསོ་བ།
སྣོད་ཅེས་པ་ནི་སྙིགས་མ་གསོག་པའི་གནས་སྣོད་ལྟར་སྟོང་པར་གྱུར་པ་ཕོ་བ་སོགས་དྲུག་ལ་ཟེར་བ་ཡིན་
པས་བྱེད་ལས་ཀྱི་སྒོ་ནས་མིང་དུ་བཏགས་པའོ།།
དང་པོ། ཕོ་བའི་ནད།
མེ་དྲོད་གསུམ་གྱི་གནས་ལ་ཕོ་བ་ཞེས་པའི་སྒྲ་བཤད་སྦྱར་བ་ཡིན་ཏེ། སྟག་ཚང་ལོ་ཙཱ་བ་ཆེན་པོས། རོ་དྲུག་
ཟས་སྐོམ་ཟོས་པ་རྣམས། །མྱག་ཞུ་འདྲེས་པར་སྦྱངས་པ་དང་། །ཐུར་དུ་བཏང་ཞིང་ཕོ་བའི་ཕྱིར། །དེ་ལ་ཕོ་བ་
ཞེས་སུ་བཤད། །ཅེས་པ་ལྟར་ཡིན་ལ་འདིར་ཕོ་བའི་ནད་ཀྱི་རྒྱུ་རྐྱེན། དབྱེ་བ། རྟགས། བཅོས་རྣམས་བཤད་པར་
བྱའོ། །
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་ལུས་དང་ལྟོ་བ་གྲང་བ། བཟའ་བཏུང་གི་རིགས་ཚད་ལས་འདས་པར་ཟ་བ། ཁ་ཟས་
མི་འཕྲོད་པའི་རིགས་ཟོས་པ་སོགས་ཀྱིས་ཕོ་བའི་ནད་སྐྱེད་པ་ཡིན་ནོ། །
གཉིས། དབྱེ་བ།
ཕོ་ནད་ཚ་བ་དང་གྲང་བ་རིགས་གཉིས་ཡོད་པ་ལས་ཚ་བའི་རིགས་གྱུར་ཕོ་བར་འགྲམས་བབས་དང་།
འཁྲུགས་བབས། དུག་ཐབས། གཉན་གླང་། ཕོ་བའི་སུརྨ། མཁྲིས་པ་ལུད་པ། མཆིན་ཁྲག་ལུད་པ་དང་བདུན།
མཆིན་ཁྲག་ལུད་པ་དེ་ལ་ནང་གསེས་སྐྲན་དུ་འདྲིལ་དང་མ་འདྲིལ་གཉིས་བྱུང་། གྲང་བའི་རིགས་གྱུར་ལ་ཕོ་རླུང་
དང་། མ་ཞུ་བ། ལྕགས་དྲེག ལྷེན། མེ་ཉམས། རྡོ་སྐྲན། དམུ་རྫིང་། སྲིན། འབྲས་བཅས་དགུ་ཡོད་ལ། ཕོ་ནད་ཚ་
294



གྲང་བསྡོམས་པའི་དབྱེ་བ་བཅུ་དྲུག་ཙམ་བྱུང་མོད། དེ་ལས་འགྲམས་བབས་འཁྲུགས་བབས་གཉིས་འགྲམས་
འཁྲུགས་ཀྱི་སྐབས་སུ་སོང་བ་དང༌། གཉན་གླང་གི་བཅོས་མ་གླང་ཐབས་ལ་གསལ། སུརྨ་ལྷན་སྐྱེས་ཀྱི་རྨའི་གྲས་སུ་
ཡོད། མཁྲིས་པ་ལུད་པ་མཁྲིས་ནད་ཀྱི་སྐབས་དང་། མཆིན་ཁྲག་ལུད་དང་འདྲིལ་བ་སྨུག་པོའི་སྐབས་དང་། གྲང་
བའི་རླུང་དང་མ་ཞུ་བ་རང་རང་གི་སྐབས་དང༌། ལྕགས་དྲེག་དང་། ལྷུན། མེ་ཉམས་བད་ཀན་གྱི་སྐབས་སུ་བསྟན་
ཟིན། རྡོ་སྐྲན་དང་། དམུ་རྫིང་། སྲིན། འབྲས་རྣམས་ཀྱང་རང་རང་གི་སྐབས་སུ་གསལ་བས་ན་འདིར་དེ་དག་ལས་
ཟུར་དུ་ཕྱུངས་པའི་དབྱེ་བ་རླུང་དང་བད་ཀན། མཁྲིས་པ། ཁྲག དུག་ཐབས། ཕོ་ལོག་བཅས་དྲུག་དང་། རྒུད་པ།
སྙོང་བུ་གཉིས་ཏེ་བརྒྱུད་ཡོད་དོ། །
གསུམ། ནད་རྟགས།
ཕོ་རླུང་གི་རྟགས་ནི། སྤྲོ་ཞིང་སྟོང་སྒྲེག་བྱེད་པ་དང་། འབྲབ་པ་བཞིན་དུ་ན་ཞིང་སྟོང་སྐྱུགས་བྱེད། ཡང་ན་
སྒྲ་བཅས་འཁྲོག་ཅིང་འཁྲུ་བ་འབྱུང་ངོ༌། །།
ཕོ་བའི་བད་ཀན་གྱི་རྟགས་ནི། ཕོ་བ་འཚིང་ཞིང་སྒྲེག་པ་དང་། ཟས་ལེགས་པར་མི་འཇུ། ཁྱད་པར་འཇུ་
དཀའི་རིགས་ཟོས་རྗེས་དང་། རྔུལ་གྲང་རྗེས་ལ་ན། ཟས་ལ་འཁྲེན་པ་ཆེ་ཡང་ཟོས་འཕྲལ་ན་བར་བྱེད་པ་དང་།
འབྱར་བག་ཅན་སྐྱུག་པའམ་ཡང་ན་རྩམ་པ་ལྟ་བུའི་ཁ་ཟས་ཟོས་པ་དེ་མ་སྨིན་པར་རང་མདོག་ཏུ་འཁྲུ་བ་འབྱུང་
ངོ་། །ཕོ་བར་མཁྲིས་པ་ལངས་པའི་རྟགས་ནི། ཟས་ཀྱི་འཇུ་སྟོབས་ཞན་པ་དང་། ཟས་ཟོས་ནས་ཅུང་ཟད་
བསྡད་རྗེས་ན། སྐབས་སུ་མདོག་དམར་སེར་ཅན་བཤལ་བའམ་སེར་ཁ་ཅན་སྐྱུགས་པ་འོང་། ཕོ་བར་ཁྲག་ལྷུངས་
པའི་རྟགས་ནི། ཚ་ཆེས་པ་སྟེ་ཟས་དྲོད་ཅན་དང་། མེ་ཉི་སོགས་ཀྱིས་དྲོད་དྲགས་པ་དང་། གྲང་ཆེས་པ། བསིལ་
བའི་ཟས་རིགས་དང་བསེར་བུ་སོགས་ཀྱིས་འཁྱགས་པ་ལྟ་བུའི་དུས་དེ་གཉིས་ལ་ན་བ་འབྱུང་། བྲང་ཚ་ལ་ཁྲག་རུལ་
སྐྱུགས་པ་དང་། སྙིང་བརྡུང་ལ་མགོ་བོ་འཁོར་བ་སོགས་འབྱུང་ངོ་། །ལོ་བ་དུག་ཐབས་ཀྱི་རྟགས་ནི། ཁ་ཟས་མི་
འཇུ་བ་དང་། དང་ག་འགག་པ། མིད་པ་ན་བ། བྲང་ལ་ཚ་ཤར་བྱེད་པ། ཆུ་ཚན་སྐྱུགས་པ། ཟས་ཟོས་མ་ཐག་ཏུ་
སྐྱུགས་པ། གསུས་པའི་ཤ་འབྲོས་ཤིང་རྩ་བཀྲ་བ་འབྱུང་ངོ༌། །ཕོ་ལོག་གི་རྟགས་ནི། ཕོ་ཡུལ་དབུགས་ཀྱིས་བུས་པ་
བཞིན་སྤོ་ལྡིང་བྱེད་ཅིང་། ན་ཟུག་ཆེ་བ་འབྱུང་བ་དང་། ན་ཟུག་དེ་ཡང་ལྡང་དུབ་རེས་མོས་བྱེད་ཅིང་། ནད་ཡས་
མས་སུ་འཕོ་བ་ལྟ་བུའང་འབྱུང་ངོ༌། །
ཕོ་རྒྱུད་ཀྱི་རྟགས་ནི། ཕོ་བའི་སྟོབས་རྒུད་ནས་ཟས་མི་འཇུ་ཞིང་སྒྲེག་པ་བསྟུད་ནས་མང་དུ་འབྱུང་བ་དང་།
295



ཁྱད་པར་བཅུད་ཟས་ཀྱི་རིགས་འཇུ་བ་དཀའ། ལྦུ་བ་ཅན་དུ་སྐྱུག་ཅིང་ཉམས་ཆུང་ལ་ཆང་འཐུང་བའི་ཚེ་ན་བདེ་
བར་མངོན་ནོ། །
ཕོ་བ་སྟོང་བུའི་རྟགས་ནི། མན་ངག་རྒྱུད་དུ། སྙོང་བུ་དེང་ངེ་བརྗེད་ངས་མེད་པར་ན། །ཞེས་ན་ཚ་ཡིད་ལ་
དེང་ངེ་བ་བར་མཚམས་མེད་པར་རྒྱུན་དུ་ན་བ་ཡིན་ནོ། །གཞུང་གཞན་དུ་རྟགས་འདི་དང་མི་འདྲ་ཙམ་ཡོད་ཀྱང་
རེ་ཞིག་བཞག་གོ །
བཞི། བཅོས་ཐབས།
ཕོ་རླུང་ལ་རྒྱུད་ཀྱི་ཤིང་ཀུན་བཞི་པ་འམ་ཡང་ན་ཤིང་ཀུན་དགུ་པ་དང་། མེ་མཉམ་ཆེན་མོ་ལྟ་བུ་བསྟེན་ཞིང་།
རུས་ཁུར་ཤིང་ཀུན་གསུམ་པ་བཏབ་པ་འབའ་ཆ་བསྲེས་པའི་དུགས་རྒྱག་པ། ཕོ་གསང་མདུན་ལྷེན་སྣ་ནས་ཚོན་
གསུམ་གཞལ་བ་དང་། རྒྱབ་ཚིགས་བཅུ་གཉིས་པ་བསྲེག་པ་སོགས་ཀྱི་གསོ་ཐབས་བྱ་བ་དང་། ཁྱད་པར་དུ་སྦོས་
བརྒྱངས་དང་། སྒྲིག་པ་འབྱིན་པ། ལྟོགས་དུས་ན་བ་སོགས་ལ་རྒྱམ་ཚྭའི་ཚིག་ཐང་། སེ་འབྲུ་བཞི་སྟེང་ཤིང་ཀུན་
བསྣན་པ། བརྒྱད་ལྔ་དང་། རུ་ཞི། ཨ་གར་བརྒྱད་པ་སོགས་གཏོང་། ཟས་སྐོམ་མིད་དཀའ་བ་དང་། ཟོས་རྗེས་བདེ་
སྙམ་བྱེད་པ་ལ་བརྒྱུད་ལྔ་དང་། བདུད་རྩི་བཅུ་གཅིག ཨ་གར་ཉི་ཤུ་སོགས་གཏོང་། སྐྱུག་པ་བྱུང་ན་མར་རྙིང་ལ་ཚ་བ་
གསུམ་དང་ཚྭ་སྣ་གསུམ་སྦྱར་བ་བྱིན་པ་དང་། འཁྲུ་ན་ལ་ལ་ཕུད་དང་། དོང་གྲ། ཀ་ར་བཅས་འོ་མར་བསྡུས་པ་
བཏང་ངོ་། །ཕོ་བའི་བད་ཀན་ལ་རྒྱུད་ཀྱི་སེ་འབྲུ་བཅུ་པ་དང༌། ཕྱི་རྒྱུད་སེ་འབྲུ་བཞི་པ་དང་ལྔ་པ། རྒྱམ་ཚྭ་དྲུག་པ།
རྒོད་མ་ཁ། བདེ་བྱེད་སྙོམས་ལྡན། གྲུབ་ཐོབ་རིལ་དཀར་སོགས་གང་འཕྲོད་སྦྱར་ནས་བསྟེན་པ་དང་། དཔེར་ན་
རྟག་པར་ཞུ་མ་ཐུབ་པ་དང་
། འགག་སྒྲིག་བྱུང་ན་དཀར་རུ་དང་དྭགས་སྨན་བཅོ་ལྔ་ལྟ་བུ། སྦོས་པ་བྱུང་ན་རུ་ཞི།
སྐྱུག་པ་བྱུང་ན་གོ་སྙོད་བཞི་སྦྲང་དང་སྦྱར་བ། འཁྲུ་བ་བྱུང་ན་བྱི་ཏང་ག་དྲུག་པ་འུ་སུའི་བསྐོལ་ཁུས་དབུལ་བ་སོགས་
གང་འཚམས་སྦྱར་བས་བཅོས་ནས་མཇུག་ཏུ་ཕོ་གསང་མདུན་གྱི་དབུས་མ་དང་། རྒྱབ་ཚིགས་བཅུ་གཉིས་པ་མེ་
ཡིས་བསྲོ། ཕོ་བའི་ནང་དུ་མཁྲིས་པ་ལངས་ན་ ཕྱི་རྒྱུད་སྐྱུགས་སྨན་སྟེང་དུ་གཡའ་ཀྱི་དང་སྐྱི་འབྲུ་བསྣན་པའི་
སྐྱུགས་ཀྱིས་དྲངས་ལ། དེ་རྗེས་ལྕུམ་རྩ་དང་ཨ་རུའི་ཁུ་བར་གསེར་མེ་བཏབ་པའི་བཤལ་གྱིས་སྦྱངས་པ་གལ་ཆེ་ཞིང་།
ཁྱད་པར་དུ་སྐྱུག་མེར་དང་ཁ་ཁ་བྱུང་ན་ཞི་གསེར། རྒྱུད་ཀྱི་བྲག་ཞུན་དགུ་པ། གར་ནག་དྲུག་པ། གསེར་མདོག་ལྔ་
པ། གཡུ་དྲིལ་བཅུ་གསུམ། རུ་རྟ་དྲུག་པ་སོགས་ནད་རྟགས་དང་སྦྱར་ནས་གཏོང་། ཕོ་བའི་ཁྲག་ནད་ལ་ཕྱི་རྒྱུད་
ཅུ་གང་བདེ་བྱེད་ཆེན་པོའི་སྟེང་དུ་ཅོང་ཞི་དང་མ་ནུ་བསྣན་པ་གཏོང་བ་དང་། ཁྱད་པར་ཕོ་ཚད་གཅོག་པ་དང་མེ་
296



བསྲུང་བ་ལ་ཟླ་ཤེལ་ཆེན་མོ། བདེ་བའི་མྱུ་གུ། སེ་འབྲུ་བསྐྱེད་པའི་མན་ངག་བསིལ་སྦྱོར་སོགས་དང༌། ཚ་ལོང་བྱེད་
ཅིང་ན་ཟུག་འབྱུང་བ་དང་ཁོག་པ་བཤལ་བ་སོགས་ལ་བྲག་ཞུན་དགུ་པ། ཐང་ཆེན་ཉེར་ལྔ། བྲག་ཁྱུང་། ཟུག་ལྷག་
པར་ཚེ་ན་རུ་ཁྱུང་དང་། ཞི་ཁྱུང་། ཁྲག་མཁྲིས་བསྡོངས་པའི་ཕོ་ནད་ལ་གི་ཝཾ་བདུན་པ། བྲག་ཞུན་དགུ་པ་སོགས་
གང་རིགས་གཏོང་། བཤལ་གྱིས་སྦྱངས་དགོས་ན་སྟར་བུ་ལྔ་པའི་སྦྱོངས་བཏང་ལ་རུ་ཐུང་གཉིས་གཏར། ཕོ་བ་
དུག་ཐབས་ལ་ཐར་ནུ་བཞི་པའི་སྐྱུགས་བྱ་ཞིང་། དེ་རྗེས་མ་ནུ་ལྔ་པ་དང་། སེ་འབྲུ་བཞི་པ་གང་རིགས་གཏོང་། ཕོ་
ལོག་ལ་ཀ་ཀོ་ལ་བདུན་པ། ཁ་རུ་ཚྭ་དང་གཡག་རྒོད་ཀྱི་རྭ་གཞོབ་ཀྱི་བསྡུས་ཐང་གཏོང་། ཟུག་གཟེར་ཆེ་དུས་རུ་རྟ་
དྲུག་པ་དང་། ཞི་ཁྱུང་། རུ་ཁྱུང་། སྦོས་པ་ཆེན་རུ་ཞི་དང་བདེ་བའི་མྱུ་གུ་གང་རིགས་གཏོང་། ཕོ་བ་རྒུད་པའི་ནད་
ལ་ཨ་རུ་བཅུ་གཉིས་བུ་རམ་དང་སྦྱར་བའི་ཅུར་ནིས་བསྟེན་པ་དང་། སེ་འབྲུ་ལྔ་པ་དང་། སེ་འབྲུ་དྭངས་གནས། སེ་
འབྲུ་བརྒྱད་པ། རྒོད་མ་ཁ་སོགས་ཀྱིས་ཕོ་མེ་གསོ་བ་དང་། ཡང་ན་ཟླ་ཤེལ་ཆེན་མོ་དང་། བཙོ་བཀྲུ་ཟླ་ཤེལ། བདེ་བའི་
མྱུ་གུ་སོགས་བསྟེན་ནོ། །ཕོ་བ་སྙོང་བུའི་ནད་ལ་བ་ལུའི་མེ་ཏོག་དང་། ཚ་བ་གསུམ། ཤིང་ཚ། བུ་རམ་རྣམས་ཀྱི་
ཅུར་ནིས་སྦྱར་ཏེ་བསྟེན་པ་ཡིན་ནོ། །དེ་ལྟར་ཕོ་བའི་ནད་རིགས་དེ་དག་གང་ལའང་སྤྱིར་ཟས་དང་སྤྱོད་ལམ་དྲོ་
བའི་རིགས་བསྟེན་པ་དང་། བཏུང་བའི་སྨན་ཡང་སེ་འབྲུས་གཙོ་བྱས་པའི་སྦྱོར་བ་སེ་འབྲུ་བཞི་པ་དང་ལྔ་པ། བརྒྱད་
པ། བཅུ་པ། ཉེར་ལྔ་པ་སོགས་ལྟ་བུ་དང་། དྭ་ལིས་གཙོ་བྱས་པའི་སྦྱོར་བ་གཉིས་ཕྱི་རྒྱུད་དུ་ཡོད་པ་ལྟ་བུའི་སྨན་
རྣམས་བསྟེན་པ་གལ་ཆེ་བས་ན་རྒྱུད་ཀྱི་མཇུག་ཏུ་སྤྱི་བསྟན་གྱི་གསོ་ཐབས་གསུང་ས་པའི་སྐབས་སུ། ཕོ་བ་ཟས་འཇུ་
བྱེད་པའི་གཞི་ཡིན་པས། །ཟས་སྤྱོད་དྲོད་བསྟེན་སེ་འབྲུ་དྭ་ལིས་ཤིས། །ཞེས་རྒྱུ་མཚན་དང་བཅས་བསྔགས་པ་
ཡིན་ནོ། །
ཀོང་སྤྲུལ་ཟིན་ཏིག་ལས། ཕོ་བའི་ནད་མ་ཞུ་བ་སོགས་བད་ཀན་གྱི་སྐབས་ལྟར་ལ། ཕོ་ནད་སྤྱི་ལ། ཅོང་ཞི་
ཅུར་ནིས་སྟེང་ཚ་ལ་ཆུ་བཅད་མང་ཙམ་བཏབ་པས་ཤིན་ཏུ་ཕན། ཕག་གྲུའི་སྦྱོར་བའང་ལེགས། སེ་འབྲུ་ཉེར་ལྔའི་
སྟེང་རྡོ་ཐལ་བུངས་མཉམ་བསྣན་ཏེ་སྟར་བུའི་ཁརྗེས་འདམ་འཐགས་བྱས་པའི་རིལ་བུ་ཕོ་ནད་ཕལ་ཆེར་ལ་ཟབ། ཕོ་
བར་ཁྲག་མཁྲིས་ལྷུང་བའི་བཅོས་གཞན་རྡུགས་ན་བྲག་དགུའི་སྟེང་ཀུན་དང་འཇིབ་རྩི་ཆ་སྙོམས་བྱས་པ་ཟབ། སྲིན་
གཟེར་གྱིས་ཕོ་བ་སྦོས་པ་ལ་ཟུར་ལུགས་རྒྱ་སྟག་སུམ་འགྲོལ་དོམ་མཁྲིས་ཆུས་འཕུལ། ཞེས་སོ། །
297



གཉིས་པ། རྒྱུ་མའི་ནད།
རྒྱུ་མ་ནི་ཟས་སྐོམ་དྭངས་སྙིགས་མ་འདྲེས་པར་སྐ་སླ་ཕྱེ་ཞིང་སོ་སོའི་གནས་སུ་རྒྱུ་བར་བྱེད་པའི་ལམ་ཡིན་
པས་རྒྱུ་མ་ཞེས་བཤད་ལ། དེར་བརྟེན་པའི་ནད་རླུང་གྱུར་དང་། ཁྲག་མཁྲིས་ལས་གྱུར་པ། བད་ཀན་ལས་གྱུར་པའི་
རིགས་རྣམས་ཡོད་པ་ཡིན་ལ་འདིར་རྒྱུ་མའི་ནད་ཀྱི་རྒྱུ་རྐྱེན་དབྱེ་བ་རྟགས་བཅོས་བཞིས་བཤད་པར་བྱའོ། །
གཅིག རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཟས་དང་སྤྱོད་ལམ་གཉིས་པོ་མི་འཕྲོད་པར་བསྟེན་པས་འདུ་བ་འཁྲུགས་ཏེ་རྒྱུ་མའི་
ནང་དུ་བབས་པ་ཡིན་ནོ། །
གཉིས། དབྱེ་བ།
རྒྱུ་ཁྲོལ་དང་། རྒྱུ་འཁྲིལ། རྒྱུ་འགྱིངས། རྒྱུ་འགག རྒྱུ་གཟེར་དང་ལྔའོ། །
གསུམ། ནད་རྟགས།
རླུང་གྱུར་རྒྱུ་ཁྲོལ་གྱི་རྟགས་ནི། རྒྱུ་མར་རླུང་ཞུགས་ཏེ་བླུག་བླུག་ཅེས་པ་ལྟ་བུའི་སྒྲ་གྲགས་དང་། སྤྱིར་རྒྱུ་མ་
གྲང་བའི་ཡུལ་ཡིན་པས་ན་གྲང་ཤས་ཆེ་བའི་རྟགས་རྒྱུ་ཡུལ་ཁྲོལ་ཞིང་ཆུ་ལྟ་བུར་འཁྲུ་བ་འབྱུང་ངོ་། །རླུང་གྱུར་རྒྱུ་
འཁྲིལ་གྱི་རྟགས་ནི། རྒྱུ་མ་རླུང་གིས་གཅུས་པས་འོག་རླུང་མི་ཐོན་པར་འཁྲིལ་ཞིང་ན་ཟུག་ལྡང་དུབ་བྱེད། ལྷན་
ཐབས་སུ། རྒྱུ་འཁྲིལ་དགྱེ་དགུ་ལྡང་མི་ཤེས་པ་དང་། །རྩ་ཆུ་སྡོམ་ཞིང་དྲུ་བུར་འགྲིལ་སྙམ་བྱེད། །ཅེས་པ་ལྟར་རྒྱུ་
འཁྲིལ་གྱི་རྟགས་ངོས་བཟུང་ངོ༌། །།
བད་ཀན་ལས་གྱུར་པའི་རྒྱུ་འགྱིངས་ཀྱི་རྟགས་ནི། རྒྱུ་མར་བད་ཀན་གྱི་བེ་སྣབས་རྒྱས་སྟབས་རྒྱུ་མ་ལྕི་ལ་
ན་ཧྲིལ་གྱིས་འགྲོ་སྙམ་བྱེད་ཅིང་། དྲི་མ་འགྱིངས་པས་མི་ཐོན་ལ་སྐབས་སུ་ན་ཞིང་བད་ཀན་བེ་སྣབས་འཁྲུ་བ་འབྱུང་
ངོ༌། །
ཁྲག་མཁྲིས་ལས་གྱུར་པའི་རྒྱུ་འགགས་ཀྱི་རྟགས་ནི། ཁྲག་མཁྲིས་ཚ་བའི་རྐྱེན་གྱིས་དྲི་མ་འགགས་ཏེ་ལྟེ་
298



བའི་ཉེ་འཁོར་དུ་ན་ཚ་འདྲིལ་ནས་ག་ཟེར་ཞིང་། དྲི་མ་ཤ་བའི་རིལ་མ་འདྲ་བ་འབྱུང་བ་དང་། ཟས་སྐོམ་མི་འཇུ་
ཞིང་། སྐྱུགས་མེར་ལངས་པ། སྦོས་པ། རྩ་ཆུ་ལ་ཚ་རྟགས་བཅས་འབྱུང་ངོ་། ། །
རྒྱུ་གཟེར་ནི། རྒྱུ་མ་སྨུག་པོར་སོང་བས་གཟེར་ཆེ་བ་དང་། ཐུར་དུ་བཤལ་བ་སོགས་ཤེས་སླའོ། །
བཞི། བཅོས་ཐབས།
རྒྱུ་ཁྲོལ་ལ་ཞུན་མར་ཙག་ཆོད་དྭངས་མ་བཏང་བ་དང་། དེ་རྗེས་ཚ་བ་གསུམ་དང་། རྒྱམ་ཚྭ། ལྕེ་མྱང་ཚ། ཁ་
རུ་ཚྭ། བུར་དཀར་བཅས་སྦྱར་བ་ཆུ་སྐོལ་གྱིས་བཏང་བ་དང་། ཚྭའམ་གྱོ་མོ་བསྲོས་པའི་དུགས་ཀྱིས་རྒྱུ་མར་བདུག
རྒྱུ་འཁྲིལ་ལ་ཤིང་ཀུན། ཁ་རུ་ཚྭ། རྒྱམ་ཚྭ་ཚ་བ་གསུམ་རྣམས་བུ་རམ་དང་སྦྱར་བ་ཆང་བསྐོལ་གྱིས་དབུལ་བ་དང་།
སྔར་ལྟར་དུགས་བྱ། ཕྱི་རྒྱུད་འཇམ་རྩི་བཀྲུ་འཇམ་སྟེང་ཀྱི་ལྕེ་དཀར་པོ་བསྣན་པ་བཏང་ཡང་ལེགས། ལྟེ་འོག་ཚོན་
གང་ཁ་གསུམ་དང་རྒྱབ་ཀྱི་ཚིགས་པ་བཅུ་བདུན་པའི་གསང་དུ་བསྲེག ཁྱད་པར་རྒྱུ་འཁྲིལ་ལ་ནད་པ་རང་ཉིད་སྡུག་
རུས་བྱས་ཏེ་རྒྱུགས་ཤར་གང་འཚམས་ཞིག་བྱས་ན་རྒྱུ་འཁྲིལ་སེལ་བ་དང་། འཇིགས་སྐྲག་བྱུང་བ་བཟོས་ན་རྒྱུ་
འཁྲིལ་བཤིག་པ་ཡིན་ནོ། །རྒྱུ་འགྱིངས་ལ་ཚ་བ་ལྔ་དང་ཚྭ་སྣ་ཚོགས་ཚད་སྦྱར་ཞིང་། ལྕམ་རྩ་དང་། ཨ་རུ་མཆུ་
སྙིང་། རྒྱམ་ཚྭ། པི་ལིང་འཕར་མར་བཏང་བའི་བཤལ་གཏོང་། ཞི་བྱེད་དྲུག་པའི་སྟེང་གར་ནག་དང་སྙ་ལོ་བསྣན་པ་
བཏང་། རྒྱུ་འགགས་ལ་ཐུག་ཆེ་ཞིང་ཟས་སྐོམ་སྐྱུག་པ་སོགས་ལ་གསེར་མདོག་ལྔ་པ་དང་། གཡུ་དྲིལ་བཅུ་གསུམ།
གསེར་ཁྱུང་བཅས་གཏོང་བ་དང་། ན་ཟུག་དང་བཅས་བཤང་བ་བཀག་ན་ཞི་དྲུག ཞི་ལྕམ། ཞི་གསེར། ཞི་ཁྱུང་། ཨ་
གར་སོ་ལྔ་སོགས་གང་འཚམས་ཀྱིས་གཏོང་། ཕྱི་རྒྱུད་ནི་རུ་ཧ་བར་མས་དྲངས་པས་ཀྱང་ཕན་ནོ། །རྒྱུ་གཟེར་ལ་
རྒྱུ་ཚད་སེལ་བའི་གུར་གུམ་བདུན་སྟེང་སྙ་ལོ་བསྣན་པ་དང་། མཁྲིས་ཕྱེ་བདུན་པ་སོགས་ཀྱིས་འཁྲུ་བ་བཅད་པ་དང་
ཚབས་ཆེ་རྒྱུ་གཟེར་སྐབས་བལྟོས། སྤྱིར་ཟས་དང་སྤྱོད་ལམ་ནི་ཟས་སྨྱུང་བར་བྱ་བ་གལ་ཆེ་ཞིང་། ཚ་ཤས་ཆེ་ན་རྒྱུ་
གཟེར་བཞིན་སྤང་བླང་བྱ་བ་དང་། གྲང་ཤས་ཆེ་བར་དྲོད་བཅུད་ཁོ་ན་བསྟེན་པས་འཕྲོད་ལ། སྤྱོད་ལམ་དྲོད་ལ་
བསྒོར་ཞིང་ཧ་ཅང་མ་རྡུལ་བ་བྱའོ། །གཙང་སྟོད་ཟིན་ཏིག་ལས། རྒྱུ་མའི་ནད་ལ་རྒྱུ་རྐྱེན་དབྱེ་བ་དང་། །རྟགས་
དང་བཅོས་ཐབས་རྣམ་པ་བཞི་ཡིས་བསྟན། །རྒྱུ་རྐྱེན་ཟས་དང་སྤྱོད་ལམ་མི་འཕྲོད་པས། །འདུ་བ་འཁྲུགས་ཏེ་རྒྱུ་
མར་བབས་པའོ། །དབྱེ་བ་རླུང་དང་འཁྲིལ་བ་རྒྱུ་འགྱིངས་དང་། །རྒྱུ་འགགས་རྒྱུ་གཟེར་རྣམ་པ་ལྔ་རུ་བསྟན། །
རྒྱུ་མར་རླུང་ཞུགས་རྒྱུ་འཁྲོལ་དྲུག་དྲུག་ཟེར། །སྐབས་སུ་འཁྲོལ་ཞིང་ཆུ་རུ་འཁྲུ་བ་ཡིན། རྒྱུ་འདྲིལ་( འཁྲིལ་)རྒྱུ་
མར་རླུང་གིས་གསུས་པའི་ནད། །འོག་རླུང་མི་ཐོན་ཁྲོལ་ཞིང་ལྡང་དུབ་བྱེད། །རྒྱུ་འགྱིངས་རྒྱུ་མར་བད་ཀན་བེ་
299



སྣབས་རྒྱས། །རྒྱུ་མ་ལྕི་ལ་ན་འགྱུར་དྲི་མ་འགྱིངས། །སྐབས་སུ་ན་ཞིང་བད་ཀན་བེ་སྣབས་འཁྲུ། །རྒྱུ་འགགས་
ཁྲག་དང་མཁྲིས་པས་རྒྱུ་མ་འགགས། །ཚ་འདྲིལ་གཟེར་ཞིང་དྲི་མ་ཤ་རིལ་འདྲ། །རྒྱུ་གཟེར་གཟེར་ཞིང་ཐུར་དུ་
བཤལ་བ་ཡིན། །བཅོས་ཐབས་རྒྱུ་རླུང་ཞུན་མར་དྭངས་མ་བཏང་། །ཚ་བ་གསུམ་དང་རྒྱ་ཚྭ་ལྕེ་མྱང་ཚ། །ཁ་རུ་ཚྭ་
དང་བུར་དཀར་ཆུ་སྐོལ་ཕུལ། །ཚུའམ་གྱོ་མོ་བསྲོས་པས་རྒྱུ་མར་བདུག །རྒྱུ་འཁྲིལ་ལ་ནི་ཤིང་ཀུན་ཁ་རུ་ཚྭ། །རྒྱ་ཚྭ་
ཚ་བ་གསུམ་དང་བུ་རམ་སྦྱར། །ཆུ་སྐོལ་འཕུལ་དང་ཚྭ་བསྲོས་དུགས་ཀྱིས་བདུག །འཇམ་རྩི་བཏང་དང་མདུན་
རྒྱབ་གསང་དུ་བསྲེག །རྒྱུ་འགྱིངས་ཚུ་བ་ལྔ་དང་ཚྭ་སྣ་སྦྱར། །ལྕུམ་རྩའི་བཤལ་བཏང་། རྒྱུ་འགགས་ནི་རུས་
དྲངས། །རྒྱུ་གཟེར་མཁྲིས་ཕྱེ་བདུན་པས་རྗེས་སུ་བཅད། །ཅེས་སོ། །
གསུམ་པ། རྒྱུ་རྒན་གྱི་ནད།
རྒྱུ་རྒན་ཞེས་བྱ་བ་ནི་ཚ་བ་སྣོད་དུ་ལྷུང་བའམ་གྲང་བའི་མ་ཞུ་བ་ལ་སོགས་པའི་རྐྱེན་གྱིས་རྒྱུ་ནད་འཁྲུ་བ་རྙིང་
པར་གྱུར་པའི་ནད་ཅིག་ལ་གསུངས་ཏེ། དེའུ་དམར་བས། རྒྱུ་རྒན་རྒྱུ་རྩི་སྐྱོན་ཤོར་ནས། །འཁྲུ་བའི་རྒྱུ་ནད་རྙིང་
པའི་མིང་། །ཞེས་པ་ལྟར་ཡིན་ལ། འདིར་སློང་རྐྱེན་ནད་རྟགས་གསོ་ཐབས་གསུམ་གྱི་སྒོ་ནས་བཤད་པར་བྱའོ། །
གཅིག སློང་རྐྱེན། །
རྒྱུ་མའི་ནད་ཚ་གྲང་གི་རིགས་གང་ཞིག་དུས་ཐོག་ཏུ་སྨན་བཅོས་ལེགས་པོ་མ་བྱུང་བར་རྒྱུན་རིང་ལུས་
པའམ་ཡང་ན་ཟས་སྐོམ་ཚ་སྐྱུར་དང་། རུལ་སུངས་ཀྱི་རིགས། བསིལ་ཆེས་པའི་རིགས་སོགས་བསྟེན་དྲགས་པའི་
རྐྱེན་གྱིས་ནད་འདི་བསླང་བ་ཡིན་ནོ། །།
གཉིས། ནད་རྟགས།
རྒྱུན་དུ་ལྟོ་བ་བཤལ་བ་དང་། བཤལ་དུས་ཕལ་ཆེར་ན་ཟུག་མི་མངོན་པ། ཁ་ཟས་གང་ཟོས་བཤལ་བ། ལྷག་
པར་ཤ་ཟོས་པའམ་ཆང་བཏང་བའི་ཚེ་འཕྲལ་མར་བཤལ་བ། བཤང་བའི་མདོག་ངེས་པ་མེད་པ། སྐབས་རེར་རྒྱུ་
སྨད་ན་ཞིང་སྦོ་འཁྲོག་བྱེད་པ། སྒྲིག་པ་འབྱུང་བ། ལུས་སྟོབས་ཞན་པར་འགྱུར་བ། རྩ་རྒྱུད་ཕྲ་ལ་ཤེད་ཆུང་ཞིང་རྩ་
སྨད་ཞན་པར་འཕར་བ། ཆུ་མདོག་དཀར་སེར་ཉོག་ཙམ་ལ་ལྷ་བ་གསོབ་ཅིང་སྒྲ་ཆེ་བ་བཅས་འབྱུང་ངོ༌། །
300



གསུམ། བཅོས་ཐབས།
ནད་ཚབས་ཆུང་བའི་རིགས་ལ་དྭགས་པོ་སྨན་ནག་དང་། སེ་འབྲུ་དགུ་པ། དྭ་ཏིག་བདུན་པ་དང་། མཁྲིས་
ཕྱེ་བདུན་པ་སོགས་ཚ་གྲང་སྐབས་དང་སྦྱར་ཞིང་འཁྲུ་གཅོད་ཀྱི་བཅོས་བྱས་པས་ཐུབ་པ་ཡིན་ལ། རྒྱུ་རྒན་འཕྲུལ་གྱི་
ཐེམ་ཚང་བཏང་ནའང་ལེགས། རྒྱུན་དུ་བཤལ་བ་དང་། བཤལ་དུས་ན་ཟུག་མེད་པ། ཤ་དང་ཆང་བཟའ་བཏུང་རྗེས་
འཕྲལ་དུ་བཤལ་བའི་རིགས་ལ་དྭགས་སྨན་བཅོ་ལྔ་དང་། སེ་འབྲུ་དགུ་པ་གཏོང་། རྒྱུ་སྨད་སྦོ་འཁྲོག་བྱེད་པ་དང་
བཤལ་བ་མང་ན། སེ་འབྲུ་དྭངས་གནས་དང་། གསེར་མདོག་ལྔ་པ། གསེར་ཁྱུང་སོགས་ནད་བབས་དང་བསྟུན་
ནས་གང་འཚམས་ཀྱིས་གཏོང་། ནད་སྟོབས་ཆེ་བའི་རིགས་ལ་སྒོས་ཀྱི་གཉེན་པོ་བསྟེན་དགོས་ཏེ། འཁྲུ་མདོག་
དམར་སྨུག་གམ་སེར་ལྗང་ལྟ་བུ་བྱུང་ན་མཆིན་ཚད་སེལ་བའི་གུར་གུམ་བདུན་པ་དང་། གི་ཝཾ དགུ་པ་གང་རིགས་
གཏོང་། གྲང་འཁྲུ་བེ་སྣབས་དང་ཟས་མདོག་འཁྲུ་བ་བྱུང་ན་རི་ཕག་གཞོན་ནུའི་རིལ་མ་སྲང་དོ་བསྲེགས་པའི་ཐལ་
བ་ལ་ཨ་རུ་གསེར་མདོག་རྡོག་གསུམ། མ་ནུ་པ་ཏྲ་མཐེབ་ཚིགས་ཙམ་ཆུ་སྲང་བཅུ་གཉིས་ལ་བསྡུས་ཏེ་སྲང་བཞིར་
སོང་ཚེ་གླ་རྩི་ཐུན་བཟང་གསུམ་བཏབ་པ་ངད་ཡལ་དུས་སུ་བཏང་ནས་གོས་ཀྱིས་བྱིབས་ལ་རྫུལ་མང་འདོན་པ་གལ་
ཆེ། དེ་རྗེས་ཡུང་བ་བཅུ་གསུམ་པའི་རིལ་བུ་བཏང་ན་འཁྲུ་བ་གཅོད་པར་བྱེད། དེས་ཀྱང་མ་ཆོད་ན་བད་ཀན་གྱི་
སྣུམ་བཅད་ཕྱིར་མགར་བའི་ཐབ་ས་དང་། ཐབ་རྙིང་ས་ཚིག་སྲང་བཞི། བྱི་ས་སྲུང་དོ་བཅས་སླ་ངར་བརྔོས་ནས་
བསྲེག་པ་ལ་ཆུ་བྲེ་བརྒྱད་བླུགས་ནས་འབྱར་ཞིང་བསྐོལ། བྲེ་བཞི་ལུས་པའི་ངད་ཡལ་ལ་བྱང་བུལ་སྲང་དོ་བཏབ་པའི་
དྭངས་ཁུ་ཞག་གསུམ་བར་དུ་ཡོག་ཚད་བླུད། དེ་ཚེ་ཟན་ཚོས་ཕྱེ་ཐུག་བཏང་། དེ་ནས་དངོས་གཞིའི་སྨན་རྒྱུ་རྒན་
འཕྲུལ་གྱི་ཐེམ་ཚང་ལག་ལེན་བཞིན་བཏང་དགོས་པས་ནད་བབས་དང་ལུས་ཟུངས་ལ་དཔགས་ནས་སྟེར། མཇུག་
ཏུ་རྒྱུ་མའི་གསང་ལ་མེ་བཙའ་ཁ་གསུམ་གདབ། ཟས་ནི་ཚད་པའི་རྟགས་ཆུང་ན་མཛོ་མོའི་ཞོ་བསྟེན་པ་དང་།
གཞན་ཀུན་ལ་བཙོས་ཟན་དྲོན་མོའི་ཚོད་མ་བསྟེན། ཤ་ཆང་རུལ་སྐྱུར་ཅན་དང་སུངས་པ་ར་ཤ་ཕག་ཤ་སོགས་དང་།
གཞན་ཡང་འཇུ་དཀའ་བའི་རིགས་རྣམས་སྤང་བ་དང་། སྤྱོད་ལམ་གོས་མེད་པར་འགྲོ་བ་དང་། ཆུར་བརྒལ་བ་ལ་
སོགས་པ་འཁྱགས་པའི་རིགས་དང་ཧ་ཅང་དྲོས་དྲགས་ནས་རྔུལ་བ་སོགས་ལོ་དུས་བར་དུ་བསྲུང་བ་གལ་ཆེའོ། །
30



བཞི་པ། ལོང་གི་ནད།
ལོང་ག་ནི་མེ་དང་མཉམ་པའི་རླུང་གིས་ཟས་ཀྱི་སྙིགས་རོ་བསགས་པའི་སྣོད་དང་འདྲ་བ་ཡིན་ལ། དེ་རྒྱུ་ཡུལ་
དུ་ཆགས་ཚུལ་ནི་གཡས་དང་གཡོན་དང་དབུས་རྣམས་སུ་ལང་ལོང་གཡོ་བ་ལྟར་གནས་པས་ལོང་ག་ཞེས་བཤད་པ་
ཡིན། འདིར་ལོང་གའི་ནད་ཀྱི་རྒྱུ་རྐྱེན་དབྱེ་བ་རྟགས་བཅོས་རྣམས་བཤད་པར་བྱའོ། །
གཅིག རྒྱུ་རྐྱེན།
རྒྱུ་རླུང་མཁྲིས་བད་ཀན་ཁྲག་བཅས་ལ་ཟས་དང་སྤྱོད་ལམ་གཉིས་དམན་ལྷག་ལོག་པར་གྱུར་ནས་འདུ་བ་
འཁྲུགས་ཏེ་ལོང་གི་ནད་སྐྱེད་པར་བྱེད་པ་ཡིན་ནོ། ། །
གཉིས། དབྱེ་བ།
ལོང་ནད་གྲང་སྦོས་དང་། གྲང་འགྱིངས་དང་། ཚ་རྙོངས་དང༌། འཇུ་སྐེམས་དང་། རླངས་པ་ཅན་དང་
ལྔའོ། །
གསུམ། ནད་རྟགས།
ལོང་ནད་གྲང་སྦོས་ཀྱི་རྟགས་ནི། རླུང་ལས་གྱུར་པ་ཡིན་པས་ལོང་གི་གནས་སུ་འུར་འཁྲོག་བྱེད་པ་དང་།
འཁྱགས་པའི་རྗེས་སུ་ལྟེ་ཟུར་ནས་ན་ཟུག་བྱེད་པ་དང་། ན་བའི་དུས་སུ་ནད་པའི་རྐང་པ་ཆུར་བཅུག་ན་ལྦུ་བ་སྐྱ་བོ་
ཅན་འཁྲུ་བ་འོང་། རེས་འགའ་ཕྱི་ས་ཆེར་མི་འབྱུང་ལ་བྱུང་ཡང་དྲི་མ་སྐམ་ཞིང་བསྡམ་ནས་མི་ཐོན་པར་བྱེད། ལོང་
ནད་གྲང་འགྱིངས་ཀྱི་རྟགས་ནི། སྦོ་ཞིང་དྲི་མ་འགྱིངས་ནས་མི་ཐོན་པ་དང་ལོང་གི་གནས་ལྕི་ཞིང་མི་བདེ་བ་ཚོར།
སྐབས་དང་སྐབས་སུ་སྐྱ་བོ་ཟས་ཀྱི་མདོག་ལྟ་བུར་འཁྲུ་བའམ་འབྱུང་ངོ༌། །
ལོང་ནད་ཚ་སྙོངས་ཀྱི་རྟགས་ནི། ཚ་བ་ལས་གྱུར་སྟབས་ཁ་སྐོམ་ལ་སྐོམ་དད་ཆེ་བ་དང་། གསུས་པ་སྤོ། ཤ་
མདོག་སྨུག་ཅིང་རྡུལ་བར་བྱེད་ལ་ཕྱི་ས་འགག་པར་འགྱུར། ལོང་ནད་འཇུ་སྐེམ་གྱི་རྟགས་ནི། ཚ་གྲང་འཐབ་པ་ཡིན་
ཕྱིར་ཁ་ཟས་ཅི་ཟོས་པའི་ཚེ་ན་བ་དང་སྦོ་འཁྲོག་ཀྱང་འབྱུང་། ལུས་ཉམ་ཆུང་ཞིང་ཁ་སྐམ་ལ་མཁལ་རྐེད་ཆད་པ་འདྲ་
སྙམ་བྱེད། ལོང་ནད་རླངས་པ་ཅན་གྱི་རྟགས་ནི། ལོང་ཆུ་བྱེར་ཏེ་སྒལ་གཞུང་རེངས་ཤིང་ན་ལ་རྐེད་པ་སྒུར་པོར་
302



སོང་ནས་ཕར་ཚུར་འགྱུར་མི་ཤེས་པ་འབྱུང་ངོ༌། །
བཞི། བཅོས་ཐབས།
གྲང་སྦོས་ལ་ཡ་བཀྲུ་ར་བཞི་པ་ཞོའི་ཁ་ཆུས་འཕུལ་བའམ་ཞི་དྲུག་ལ་དུར་བྱིད་བསྣན་པས་སྦྱང་ཡང་རུང་། སྦོ་
འཁྲོག་དང་གཟེར་འཁྲུ་བྱེད་ན་འུ་སུ་དྲུག་པ་ཆུ་ཁོལ་གྱིས་དབུལ་ལ་བཏང་བ་དང་། འཇམ་རྩི་སྒོག་སྐྱ་ལྔ་པའི་རེང་བུ་
དང་ཞུན་མར་བཏང་ངོ༌། །གྲང་འགྱིངས་ལ་ཤིང་ཀུན་ལྔ་པའི་བསྡུས་ཁུ་བསྟེན་པ་དང་། སྦོས་པ་ཆེན་སེ་འབྲུ་
བརྒྱད་པ། ཆུག་པ་འགགས་པར་ཨ་རུ་ལྔ་པ་ཆུར་སྦྱར་བ་བླུད་དོ། །ཚ་སྙོངས་ལ་འབྲས་གསུམ་བ་ལེའི་ཐང་བཏང་
རྗེས་འུ་སུ་ལྔ་པ་ཆུ་སྐོལ་གྱིས་དབུལ་བའམ་སྣོད་ཚད་སེལ་བའི་གུར་གུམ་བདུན་སྟེང་ཁ་རུ་ཚྭ་བསྣན་ནས་བཏང་།
སྐེམ་ལ་ཕྱི་རྒྱུད་དྭ་ལིས་བདུན་པ་བཏང་རྗེས་དེད་དཔོན་བཅུ་པར་སྙ་ལོ་བཙོད་ཁ་རུ་ཚྭ་བསྣན་པའི་འཇམ་བཤལ་
གྱིས་སྦྱངས། རླངས་པ་ཅན་ལ་སེ་འབྲུ་ལྔ་པ་དང་། བརྒྱད་པ། བཅུ་པ། གསོ་བྱེད་ཉི་མ་སོགས་སེ་འབྲུའི་སྦྱོར་བ་
གང་འོས་ཕྱི་རྒྱུད་ལྟར་སྦྱར་ལ་བསྟེན་པ་དང་། ཚིགས་པ་བཅུ་དྲུག་པ་དང་། མདུན་གྱི་ལྟེ་བ་ནས་གཡས་གཡོན་ཚོན་
གང་གཞལ་བ་ལོང་ཐེར་དང་། ལྟེ་འོག་ཁ་གསུམ་རྣམས་བསྲེག་གོ ། དེ་ལྟར་ལོང་ནད་ཕལ་ཆེར་རླུང་ལ་བསྟེན་པས་
ན་སྣུམ་བཅོས་དང་། འཇམ་རྩི། དུགས་སོགས་ཀྱིས་གསོ་བ་གལ་ཆེ་ཞིང་། དཔྱད་དུ་འཇམ་རྩི་བཏང་བ་སོགས་
འཇམ་པའི་རིགས་ཀྱིས་སྦྱངས་པ་དང་། མཇུག་ཏུ་རུ་རྟའི་སྨན་མར་ཕྱི་རྒྱུད་བཞིན་བསྟེན། ཟས་དྲོ་སྣུམ་འཇམ་པ་
བསྟེན་ཞིང་མངར་སྐྱུར་སོགས་སྤང་བ་དང་། སྤྱོད་ལམ་དྲག་ཤུལ་གྱི་རིགས་དང་ཉལ་པོ་སོགས་སྤང་བར་བྱའོ། །
སྤྲུལ་ཟིན་ཏིག་ལས། ལོང་ནད་རླུང་དང་བད་ཀན་ཕྱེད་མར་བཅོས་དགོས་ཤིང་། ལོང་རླུང་ལ་ཤིང་ཀུན་ཅུར་ནིས་
དང་ཉེར་ལྔ། བདེ་བྱེད་སྙོམས་ལྡན། ད་ལི་བརྒྱུད་པ་ཟབ། ཛཱ་ཏིའི་ཕྱེ་མ་མར་ཁུས་འཕུལ་བས་ཀྱང་ཆོག མདུན་དང་
རྒྱབ་ཀྱི་བཅུ་དྲུག་པ་བསྲེག ལྒང་པ་དང་བསམ་སེའུའི་ནད་རྣམས་མཁལ་བཅོས་ཀྱིས་འཐུས་སོ། །
བརྡ་འགྲོལ།
༡ ཕོ་བ། —བྱེད་ལས་ལ་བལྟོས་ནས་བཏགས་པ་སྟེ། རོ་དྲུག་གི་ཟས་སྐོམ་ཟོས་པ་རྣམས་མྱག་བཞུ་དྭངས་སྙིགས་
ཕྱེས་ནས་ཐུར་དུ་རྒྱུ་མའི་ཡུལ་དུ་ཕོ་བའམ་གཏོང་བར་བྱེད་པས་ན་དེ་ལྟར་གྲགས་སོ། །
303



༢ ཕོ་བའི་རྗེམས། –ཕོ་བའི་ནང་ངོས་སུལ་རིས་ཀྱི་མིང་།
༣ གསུས་པའི་ཤ་འབྲོས། —ཕོ་བའི་ངོས་ཀྱི་ཤ་ཞི་ནས་སྐམ་པའམ་ཉམས་པའི་དོན།
༤ རྩ་བཀྲ—གསུས་པ་ལྡེབས་ཀྱི་རྩ་རིས་རྣམས་མངོན་པར་གསལ་བའི་དོན།
༥ ཕོ་ནད་སྟོང་བུ། —གྲང་རླུང་ལས་གྱུར་བའི་ཕོ་ནད་དེ། རྒྱུན་དུ་ཕོ་བ་ན་ལ་ན་ཟུག་གི་ཚོར་བ་བརྗེད་ངེས་མེད་
པའི་ཕོ་ནད་ཅིག་སྟེ་ཕོ་རྒྱུད་ལས་ནད་སྟོབས་ཆུང་བར་བཤད་དོ། །
༦རྒྱུ་མ། —རོ་དྲུག་གི་ཟས་སྐོམ་ཟོས་པ་ལས་བྱུང་བའི་དྭངས་མ་དང་སྙིགས་མ་རྣམས་མ་འདྲེས་པར་སོ་སོའི་
གནས་སུ་རྒྱུ་བར་བྱེད་པས་རྒྱུ་མའམ་རྒྱུ་ལམ་ཟེར།
༧ རྒྱུ་འགྱིངས། —ངོ་བོ་རྒྱུ་མར་བད་ཀན་བེ་སྣབས་རྒྱས་ཤིང་ཁེངས་པའི་ནད་ཅིག་ཡིན།
༨ རྒྱུ་མ་དྲང་སྲོང་། རྒྱུ་མ་གཞན་གྱི་འོག་ཏུ་སྦས་པ་དང་འདྲ་བར་གནས་པའི་རྒྱུ་མའི་ལྷག་མ་ལྟ་བུ་ཕྲ་ཞིང་ཐུང་
བའི་མིང་སྟེ་དེང་སང་རྒྱུ་ལྷག་ཟེར་མཁན་ཡང་ཡོད།
༩ ལོང་ནད་འཇུ་སྐེམ། –ལོང་གི་ཡུལ་དུ་ཚ་གྲང་འཐབ་པ་ལས་གྱུར་པའི་ལོང་གི་བྱེད་ལས་འཁྲུགས་ཏེ་ལུས་ཀྱི་
ཉམས་སྟོབས་ཞན་པར་འགྱུར་བའི་ནད་ཅིག་གོ ། །
༡༠ ལོང་ནད་ཚ་སྙོངས། —ལོང་གི་གནས་སུ་ཚ་བ་ཞུགས་ཏེ་རླན་གཤེར་གྱི་ཆ་སོགས་བྲི་ནས་འཕེལ་འཁྲུགས་སུ་
གྱུར་བའི་ནད་ཅིག་ཡིན། །
༡༡ ལོང་སྟོད་ལུ་གུ་མགོ—དབྱིབས་འདྲ་བའི་སྒོ་ནས་བཏགས་པའི་ཁྲག་ལོང་སྟོད་ཀྱི་མིང་སྟེ་ཟངས་ཚགས་ལུ་གུ་
མགོ་དང་ནོར་མི་རུང་ངོ་། །
བསམ་གཞིག
༡ ཕོ་བ་ཞིང་ས་འདྲ་བས་མེ་དྲོད་གསོ། ཞེས་དཔེ་ཞིང་ས་བཞག་དོན་ཅི་ཡིན། །
༢ ཁ་ཟས་སོགས་མྱག་བཞུ་དྭངས་སྙིགས་ཕྱེ་ཡུལ་ཕོ་བ་ཡིན་ནམ་རྒྱུ་མ་ཡིན། །
༣ ཕོ་བའི་ནད་སྤྱི་ལ་སྨན་གང་དང་གང་འཕྲོད་ཆེ། །
༤ རྒྱུ་མའི་ནད་རྣམས་ལ་མཁྲིས་པ་ལྟར་བཅོས་དགོས་ཟེར་དོན་ཅི་ཡིན། །
༥ ལོང་ནད་རླུང་དང་བད་ཀན་ཕྱེ་མར་བཅོས་དགོས་པའི་རྒྱུ་མཚན་ཅི་ཡིན། །
༦ ལྒང་པ་དང་བསམ་སེའུ་ནད་ལ་མཁལ་བཅོས་ཀྱིས་འཐུས་པའི་རྒྱུ་མཚན་བཙལ་དགོས། །
34



སློབ་ཚན་ཉེར་གཉིས་པ། ཐོར་བུའི་ནད་གསོ་བ།
ཐོར་བུའི་ནད་ཅེས་པ་ཁ་ཐོར་དུ་གནས་པའི་ནད་རིགས་སྐད་འགགས་སོགས་ཁག་བཅུ་དགུ་ཕྱོགས་གཅིག་
ཏུ་བསྡུས་པ་ལ་ཐོར་ནད་གསོ་བའི་སྐབས་ཟེར་ཞིང་དེའི་ནང་སྐད་འགགས་ཀྱི་ནད་དང་། ཡི་ག་འཆུས་པ། སྐོམ་
དད། སྐྱིགས་བུ། དབུགས་མི་བདེ་བ། གླང་ཐབས། སྲིན་ནད། འཁྲུ་བ། སྐྱུག་པ། དྲི་མ་འགགས་པ། གཅིན་
འགགས། གཅིན་སྙི། ཚད་འཁྲུ། དྲེག་ནད། གྲུམ་བུ། ཆུ་སེར། རྩ་དཀར། པགས་པའི་ནད། ཕྲན་བུའི་ནད་བཅས་
བསྡུས་ཏེ་བཤད་པ་ལས་བྱིངས་རྣམས་གཤམ་དུ་གསལ་བ་བཞིན་ནོ། །
དང་པོ། སྐད་འགགས་ཀྱི་ནད།
འདིར་དང་པོ་སྐད་འགགས་ནད་ཀྱི་རྒྱུ་རྐྱེན་དང་དབྱེ་བ་རྟགས་བཅོས་རྣམ་པ་བཞིའི་སྒོ་ནས་བཤད་པར་
བྱའོ། །
གཅིག རྒྱུ་རྐྱེན།
ཁ་ཟས་དང་སྤྱོད་ལམ་དམན་ལྷག་ལོག་པས་ཉེས་པ་འཁྲུགས་ཏེ་སྐད་འགགས་ཀྱི་ནད་སྐྱེད་པར་འགྱུར་བ་
ཡིན་ནོ། །
གཉིས། དབྱེ་བ།
སྐད་འགགས་ཀྱི་ནད་དེ་རླུང་ལས་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་པ་བད་ཀན་ལས་
གྱུར་པ། དྭངས་མ་ཟད་པ་ལས་གྱུར་པ། ཚོ་ཆེ་བ་ལས་གྱུར་པ། དས་ཆད་དང་བདུན་ཡོད་ལ། བསྡུ་ན་ཁྲག་མཁྲིས་
ལས་གྱུར་པ་ཚ་བ། རླུང་ལས་གྱུར་པ་གྲང་བ་སྟེ་ཚ་གྲང་རིགས་གཉིས་སུ་འདུའོ། །
305



གསུམ། ནད་རྟགས།
སྐད་འགགས་ཀྱི་ནད་དེ་རླུང་ལས་གྱུར་ན་སྐད་རེ་རེས་ཆ་ཆུང་ལ་འཕེལ་འགྲིབ་ཆེ་ཞིང་གྲེ་བའི་ནང་གྲོ་མས་
གང་སྙམ་བྱེད་ཅིང་ཚ་བ། མཁྲིས་པ་ལས་གྱུར་ན་གྲེ་བ་ཚ་ཞིང་སྐམ་ལ་ཚིག་མི་ཐར། ཁྲག་ལས་གྱུར་ན་དྲག་ཤུལ་དང་
བཅུད་ཆེན་རིགས་གནོད་ཅིང་གྲེ་བ་གསུབ། བད་ཀན་ལས་གྱུར་ནི་མགུལ་པ་འགགས་ལ་སྐད་གདངས་དམའ་ཞིང་
འཛེར། དྭངས་མ་སོགས་ཟད་པའི་ཟད་བྱེད་ལས་གྱུར་པ་ན་དུ་བས་དུགས་པ་ལྟ་བུ་དང་བུད་པ་སྙམ་དུ་སེམས།
ཚིལ་ལས་གྱུར་པའི་སྐད་འགགས་ན་ཚོ་ཆེས་པ་ལས་ཤེས་ཤིང་། དས་ཚད་ནི་གྲེ་བ་ན་ལ་སྐད་མི་ཕྱིན་པའོ། །
བཞི། བཅོས་ཐབས།
སྤྱི་ལ་སྐད་འགགས་སེལ་བའི་ཅུ་གང་ལྔ་ཐང་བཏང་། ཕྱི་མ་རྒྱུད་ཆེན་གྱི་ཨ་རུ་བདུན་པའམ་སྤང་རྒྱན་བདུན་
པ་ཀ་ར་དང་སྦྱར་ལ་གཏོང་། ཡང་ན་ཅུ་གང་བཅུ་གསུམ་ཁ་བསྒྱུར་ཅན་ཆུ་ཚན་གྱིས་དབུལ། ཚ་བར་གྱུར་པའི་སྐད་
འགགས་ལ་ཙན་དན་བཅུ་པའི་ཕྱེ་མ་ཚར་བོང་ཐང་གིས་དབུལ། སྤང་རྒྱན་བཅོ་ལྔ་པ་དང་སྤང་རྒྱུན་ཉེར་ལྔ་སོགས་
གང་འོས་བཏང་ན་ཕན། ཚ་བ་ཅུང་ཟད་ཆེ་ན་ལི་ཤི་དྲུག་པའི་སྟེང་དུ་ག་བུར་དང་ཨུཏྤལ་སྔོན་པོ་བསྣན་ལ་བཏང་།
བད་རླུང་ལས་གྱུར་པའི་རིགས་ལ་ལི་ཤི་བཞི་པ་སོ་ཕག་བསྲེག་ཁུའམ་ཆང་གིས་དབུལ། ཁྲག་དང་ཚད་པས་སྐད་
འགགས་པར་བཅོས་བརྡུགས་ན་ཁྱུང་སྔོན་དགུ་པ་དང་ལི་ཤི་དྲུག་པ་ལྟག་པ་སྤྱད་པར་བྱ། ཁྲག་ཤས་ཆེ་ན་སྐྱུ་རུའི་
ཐང་བཏང་ལ་སྐྱོར་གོང་གཏར། མཁྲིས་ཤས་ཆེ་ན་ཆུ་བསིལ་ནང་དུ་ཞུགས་པ་དང་། བད་ཀན་གྱི་ནད་ཤས་ཆེ་ན་
སྐྱུགས་ཀྱིས་དྲངས། རླུང་ཤས་ཆེ་ན་ཞུན་མར་སོགས་ཀྱིས་བསྐུ་མཉེ་བྱ་ཞིང་ཁ་ཟས་ལ་ཕྱེ་དང་ཤ་སོགས་ཡིབ་པ་
དང་། ཤ་བསྲེགས་དང་། བཙོང་སྒོག་གི་རིགས་དང་། མར་དང་། ཐུད་རྙིང་། གར་ཆང་སོགས་མདོར་ན་རོ་ཁ་བ་
དང་ཚ་བའི་རིགས་མི་བསྟེན་ཞིང་། སྤྱོད་ལམ་མེ་དང་ཉི་མ་དྲག་ཤུལ་སོགས་རླུང་མཁྲིས་སྐྱེད་པའི་རིགས་སྤང་བར་
བྱའོ། །
ཀོང་སྤྲུལ་ཟིན་ཏིག་ལས། ཐོར་ནད་ཀྱི་སྐད་འགགས་གོང་དུ་བཤད་པའི་གྲེ་སྨན་རྣམས་དང་། ཅུ་གང་ཙན་
དཀར་ཨ་ཀྲོང་སྲོ་ལོ་སྤང་རྒྱན་བོང་དཀར་སྦྱར་བའི་དཀར་པོ་དྲུག་སྦྱོར་བུར་དཀར་གྱིས་ལུག་རིལ་ཙམ་བསྒྲིལ་བ་
དར་དཀར་གྱིས་དྲིལ་བ་ལྕེ་འོག་ཏུ་མུར། ཡང་ན་ཕྱེ་མ་ཆུ་བསྐོལ་གྱིས་འཕུལ། མན་རྒྱུད་ཀྱི་འབྲས་རྒྱུད་བདུན་པ་
དང་། བྱེ་རིང་སྐད་སྨན་འཛམ་གླིང་འབྲུག་སྒྲ་སོགས། ཞེས་སོ། །
306



གཉིས་པ། ཡི་ག་འཆུས་པའི་ནད།
ཡི་ག་འཆུས་པའི་ནད་ཞེས་པ་ནི་བཟའ་བཏུང་ལ་ཡི་ག་ལོག་པའི་དོན་ཏེ། འདིར་རྒྱུ་རྐྱེན་དང་དབྱེ་བ་རྟགས་
བཅོས་བཞིའི་སྒོ་ན་ས་བཤད་དོ། །
གཅིག རྒྱུ་རྐྱེན།
ཟས་སྤྱོད་གང་རིགས་དམན་ལྷག་ལོག་པས་ལུས་ཀྱི་འདུ་བ་ཕན་ཚུན་འཁྲུགས་ཏེ་ལྕེ་དང་སྙིང་ལ་ཞེན་ནས་
ཡི་ག་འཆུས་པའི་ནད་དུ་གྱུར་པ་ཡིན་ནོ། །
གཉིས། དབྱེ་བ།
རླུང་ལས་གྱུར་པ་དང་། མཁྲིས་པ་ལས་གྱུར་པ། བད་ཀན་ལས་གྱུར་པ། འདུས་པ་ལས་གྱུར་པ་དང་བཞིའི་སྒོ་
ནས་བསྟན་ནོ། །
གསུམ། ནད་རྟགས།
རླུང་ལས་གྱུར་ན་ཁ་ཟས་རིགས་གང་ཐོས་ཀྱང་རོ་བསྐ་བ་བྲོ་ཞིང་། མཁྲིས་པ་ལས་གྱུར་ན་རོ་ཁ་བ། བད་ཀན་
ལས་གྱུར་ཚེ་རོ་མངར་བ། འདུས་པ་ལས་གྱུར་ན་རོ་མི་གསལ་བའོ། །བསྡུས་ན་མཁྲིས་པ་ལས་གྱུར་པ་ནི་ཚ་བ་
དང་། བད་རླུང་ལས་གྱུར་པ་ནི་གྲང་བ་སྟེ་ཚ་ཤས་ཅན་དང་གྲང་ཤས་ཅན་གཉིས་སུ་འདུ་བ་ཡིན་ནོ། །
བཞི། གསོ་ཐབས།
སྤྱི་ལ་ཐོག་མར་ནད་པའི་ཡིད་ལ་འདོད་པའི་ཟས་སྐོམ་གང་རིགས་ཁོ་རང་གི་ནད་ཁམས་ལ་ཕན་པའི་སྨན་
དང་སྦྱར་ལ་སྦྱིན་པར་བྱ་ཞིང་། ཕྱི་ནས་ལུས་ལ་ཁྲུས་བྱ་བ་དང་ཕྱི་རྒྱུད་དེད་དཔོན་བཞི་སྦྱོར་སྟེང་ཨ་ག་རུ་དང་ཛཱ་ཏི་
སྙིང་ཞོ་ཤ་བསྣན་པའི་འཁྲུས་ཀྱིས་སྦྱང་ལ་འབྲས་བུ་གསུམ་བ་ཡི་འོ་མར་སྦྱར་བ་དང་། འབྲས་ཐུག་འོ་མར་བཙོས་
307



པའམ་ཞོ་དང་འོ་མ་སོགས་ཡི་གར་འོང་བ་བསྟེན་པ་དང་། ཨ་བར་སོགས་རོ་བསྐ་བའི་སྨན་གྱི་ཆུས་ཁ་བཀྲུ་ཞིང་སྤོས་
སྦྱོར་ལྟ་བུ་དྲི་ཞིམ་པོའི་དུད་པ་སྣ་རུ་རྡུབས། སྨན་ནི་སྤྱི་ལ་བ་ལེ་དྲུག་སྦྱོར་ཀ་ར་དང་སྦྱར་བ་བསྟེན་པས་ཕོ་བའི་མེ་
དྲོད་སྐྱེད་ཅིང་ཡི་ག་འབྱེད་པར་བྱེད། ཡང་ན་ལ་ལ་ཕུད་བཅུ་གསུམ་པའམ་སུག་སྨེལ་དྲུག་པ་བཏང་བས་ཡི་ག་
འཆུས་པ་སེལ་བར་བྱེད་དོ། །བྱེ་བྲག་གི་བཅོས་ཚ་ཤས་ཆེ་བ་ལ་ཕྱི་རྒྱུད་ཀྱི་ཅུ་གང་བདེ་བྱེད་ཆུང་དུ་བཏང་། གྲང་
ཤས་ཆེ་ན་དོང་གྲ་བསྣན་པའི་སེ་འབྲུ་ལྔ་པ་གཏོང༌། ཡང་ན་ལ་ལ་ཕུད་ཀྱི་ཕྱེ་མ་ལ་ཚ་ན་ཅུ་གང་བདེ་བྱེད་དང་། གྲང་
ན་ཚ་བ་གསུམ་བསྣན་ལ་བཏང་། ཞི་དཀའ་ན་རླུང་ལ་ཤུ་དག་དང་། མཁྲིས་པ་ལ་ཀ་ར། བད་ཀན་ལ་ནིམ་པའི་ཆུས་
སྐྱུགས་བྱས་པའི་རྗེས་ལ་རླུང་ལ་ཆང་གི་དྭངས་མ་དང་། མཁྲིས་པར་སྐར་ཆུ། བད་ཀན་ལ་སྦྲང་ཆང་བླུད་ཅིང་།
འདུས་པའི་ནད་ལ་རླུང་མཁྲིས་བད་ཀན་ཀུན་གྱི་གཉེན་པོས་རློན་སྐྱུགས་བྱས་པའི་རྗེས་ལ་ཤུ་དག་དང་ནིམ་པ་བུ་
རམ་བཅས་ཆུ་དང་སྦྱར་བ་བླུད། རླུང་ཤས་ཆེ་ན་སྐེ་སྟོང་བསྲེག ཁྱད་པར་སྙིང་ལ་གང་འདོད་པའི་ཁ་ཟས་གོང་
བཤད་ལྟར་སྦྱར་ན་ཡི་ག་འབྱེད་པར་བྱེད་དོ། །
རྐང་སྤྲུལ་ཟིན་ཏིག་ལས། ཡི་ག་འཆུས་ནས་བཟའ་བཏུང་མི་འདོད་པ་ལ་མན་རྒྱུད་ལ་ཕུག་བཅུ་གསུམ་
པའམ། ཚ་བ་གསུམ་ཕྱེ་བསྟེན། ཚ་ཤས་ཆེ་བ་ལ་ཅུ་གང་བདེ་བྱེད་སོགས་རྒྱུད་ལྟར་བྱ། སྐྱུ་རུ་ར་དང་པི་ལིང་ཞོ་ལ་
བཏབ་ནས་བཏུང་བས་ཡི་ག་འབྱེད་པ་ལ་ཕན། ཞེས་སོ། །
གསུམ་པ། སྐོམ་དད་ཀྱི་ནད།
སྐོམ་དད་ཅེས་པ་འཐུང་འདོད་ཆེ་བའམ་ཇི་ཙམ་བཏུང་ཡང་ངོམ་རྒྱུ་མེད་པའི་ནད་ཅིག་ཡིན་པ་དེའི་རྒྱུ་རྐྱེན་
དང་དབྱེ་བ་རྟགས་བཅོས་བཞིས་བསྟན་པ་ཡིན་ནོ། །
གཅིག རྒྱུ་རྐྱེན།
གྱེན་རྒྱུའི་རླུང་དང་མཁྲིས་པ་འཁྲུགས་ཏེ་བད་ཀན་སྐོམ་པ་སྐྱེད་པ་དང་། ཆང་མང་འཐུང་བ་དང་། ལན་ཚྭ་
བསྟེན་དྲགས་པས་བད་མཁྲིས་སྐྱེས་པའམ་ཚད་དགུང་ལ་ངལ་དུབ་ཀྱི་ལས་བྱས་རྗེས་སྐོམ་མང་འཐུངས་པ་སོགས་
ཀྱིས་སྐྱེད་པ་ཡིན་ནོ། །
308



གཉིས། དབྱེ་བ།
རླུང་དང་མཁྲིས་པ་བད་ཀན་འདུས་པ་བཅུད་ཟད་པ་ལས་གྱུར་པ་ལྔའི་སྒོ་ནས་བཤད་པ་ཡིན་ནོ། །
གསུམ། ནད་རྟགས།
སྤྱི་རྟགས་ཁ་ལྕེ་གྲེ་བ་རྣམས་སྐམ་ཞིང་ཟས་ཡི་གར་མི་འོང་། ལྕེ་མྱུལ་ལ་སྐད་འགགས་ཤིང་སྐོམ་ཇི་ཙམ་
འཐུངས་ཀྱང་ངོམས་པ་མེད་པ་ཞིག་ཡོད་པ་ཡིན་ནོ། །བྱེ་བྲག་སྤྱི་རྟགས་སྟེང་རླུང་གྱུར་མགོ་བོ་འཁོར་ཞིང་གཉིད་
མེད་པ། མུར་འགྲམ་གཟེར་ཞིང་སྣ་ལྕེས་དྲི་རོ་མི་ཚོར་བ། མཁྲིས་གྱུར་ཁོང་པ་ཚ་ཞིང་ཁ་ཁ་ལ་དྲི་མ་མནམ་པ། བད་
གྱུར་ཁ་མངལ་ལ་རློན་བྲོ་བ། ཁ་ཟས་མི་འཇུ་ཞིང་ཡི་ག་འགགས་པ། འདུས་གྱུར་ནི་གོང་གི་རྟགས་ཀུན་འདྲེས་པར་
སྟོན་པ་དང་བཅུད་ཟད་ན་ཁ་ཟས་མིད་དཀའ་འོ། །
བཞི། བཅོས་ཐབས།
སྨན་ནི་རླུང་མཁྲིས་སེལ་བྱེད་ཀྱི་སྨན་སྦྱོར་ཕལ་ཆེར་ནད་འདི་ལ་བསྔགས་ཤིང་། ཕྱི་ནས་ཆུ་བསིལ་གྱིས་ཁྲུས་
བྱ་བ་དང་། ནང་ནས་དེད་དཔོན་བཅུ་སྦྱོར་ལ་རྒྱ་ཏིག་གསེར་མེ་དུག་ཉུང་བསྣན་པས་སྦྱང་ལ། ཟས་སྤྱོད་བསིལ་བ་
སྟེ་ཆར་ཆུར་སྦྲང་རྩི་སྦྱར་བ་སྐོམ་དུ་བཏུང་བ་དང་། ཆག་ཚེ་ཀ་ར་སྦྲང་དང་སྦྱར་བ་བསྟེན། ཁྱད་པར་རླུང་ལས་གྱུར་
པ་ལ་བུ་རམ་ཞོ་དང་སྦྱར་བ་བཏང་ཞིང་། མཁྲིས་གྱུར་ལ་དུར་བྱིད་དང་རྒུན་འབྲུམ་ཀ་ར་རྣམས་ཀྱིས་སྦྱང༌། བད་
གྱུར་ལ་ནིམ་པའི་ཆུས་སྐྱུགས་བྱ་ཞིང༌། སྐྱེར་པ་དང་ཀ་ར་སྦྲང་བཅས་ཀྱི་ཆུ་སྐོམ་དུ་བ་བཏུང་། འདུས་གྱུར་ལ་ལས་
ལྔའི་སྐྱུགས་བྱས་རྗེས་ཆུ་སྐོལ་བླུད། བཅུད་ཟད་ལ་ཤ་ཁུ་དང་འོ་མ་ལ་སོགས་པ་བཅུད་ཀྱིས་གསོ་བར་བྱ། སྨན་དུ་སོ་
ཕག་བསྲེགས་པ་ཆུ་ནང་དུ་གསུར་བའི་དྭངས་མས་ཕན་ཞིང་། འུ་སུ་བསྐོལ་བའི་ཁུ་བར་ཀ་ར་དང་སྒྲུང་བཏབ་པ་
བཏུང་ན་ནད་གཞི་ཅི་ལས་གྱུར་ཀྱང་སྐོམ་པ་སེལ། ཡང་ན་སྐྱུ་རུ་དང་། འུ་སུ། བ་ཤ་ཀ་རྣམས་ཀ་ར་དང་སྦྱར་བའི་ཕྱེ་
མ་སྤྲང་ཆུས་དབུལ། ཟས་སྐོམ་ནད་གཞི་ཁྲག་མཁྲིས་རླུང་གསུམ་སྐྱེད་པའི་རིགས་སྤང་བ་དང་། སྤྱོད་ལམ་བསིལ་
ཁང་དང་ཟླ་འོད་ནེའུ་གསེང་གི་འགྲམ་སོགས་བསིལ་སར་དལ་བར་འདུག་ཅིང་སྨྲ་བརྗོད་མང་བ་སོགས་སྤང་བར་
བྱའོ། །དེ་ཡང་སྐོམ་དད་ཤིན་ཏུ་ཆེ་བའི་རིགས་ལ་ཐོག་མར་ཆར་ཆུ་སོགས་ཚིམ་པར་འཐུང་དུ་གཞུག་ལ་སྐོམ་པ་
བསལ། དེ་རྗེས་རླུང་མཁྲིས་བད་ཀན་སོགས་ནད་གཞི་གང་ཡིན་པ་དེ་དང་བསྟུན་ནསབཅོས་པར་བྱའོ། །
309



ཀོང་སྤྲུལ་ཟིན་ཏིག་ལས། སྐོམ་དད་ཆེ་བའི་ནད་ནི་གྱེན་རྒྱུའི་རླུང་དང་མཁྲིས་པ་འཁྲུགས་པ་སོགས་ཀྱིས་
བསྐྱེད་པས། སོ་ཕག་སུམ་ཐང་། ཁྲག་ཤས་ཆེན་ཙནྡན་བཅོ་བརྒྱད། རླུང་ཤས་ཆེན་ཨ་གར་རིགས་སྤྱི་ལ་སྤང་རྒྱན་
བཅོ་ལྔ་སོགས་ཟབ། ཅེས་སོ། །
བཞི་པ། སྐྱིགས་བུའི་ནད།
སྐྱིགས་བུ་ཞེས་པ་གྲེ་བའི་ལམ་ནས་ཨིག་ཅེས་པའི་སྒྲ་ཐོན་པའི་ནད་དེའི་རྒྱུ་རྐྱེན་དབྱེ་བ་རྟགས་བཅོས་
བཞིས་བསྟན་ནོ། །
གཅིག རྒྱུ་རྐྱེན།
ཟས་སྤྱོད་དམན་ལྷག་ལོག་པ་སོགས་ཀྱིས་རླུང་འཁྲུགས་པས་གྱེན་རྒྱུའི་བུ་ག་འགགས་པ་ལས་སྐྱིགས་བུའི་
ནད་འབྱུང་བ་ཡིན་ནོ། །
གཉིས། དབྱེ་བ།
ཟས་བྱུང་དང་། ཕྲན་ཚེགས། ཟུང་འབྱུང་། ཆེན་པོ། ཟབ་མོ་ཞེས་བྱ་བ་དང་ལྔ་ཡོད་པ་རེད།
གསུམ། ནད་རྟགས།
ཟས་བྱུང་ཞེས་པ་ཁ་ཟས་རིངས་སྟབས་སུ་ཟོས་རྗེས་འབྱུང་། ཕྲན་ཚེགས་ནི་ཟས་ཟོས་ལ་འབྱུང་ཡང་མོད་ལ་
ཆད་འགྲོ། ཟུང་འབྱུང་ནི་མཚམས་ཚིག་རིང་སྟེ་ཞུ་བའི་དུས་སུ་གཉིས་བསྟུད་ནས་འབྱུང་། ཆེན་པོ་ནི་ཆད་དུ་མི་
འདོད་པར་བསྟུད་ནས་འོང་ཞིང་ཤུགས་དྲག་ལ་མིག་ཧར་ཞིང་ཚིག་མི་ཐོན། ཟབ་མོ་ནི་ལྟེ་འོག་ནས་བསྟུད་དེ་
འབྱུང་བས་ཧིག་ཅེས་པའི་སྒྲ་གསང་བར་འབྱུང་། ནད་རིགས་དེ་དག་ནད་པ་ཉམ་ཆུང་ཞིང་ཟུངས་ཟད་པ་དང་། གློ་
བརྡོལ་ལུད་པ་ཁྲག་ཏུ་ལུ་བ། རྒས་པ་སོགས་ལ་སྐྱིགས་བུ་ཆེན་པོ་ཤུགས་དྲག་བྱུང་བ་ན་ཕལ་ཆེར་གསོ་དཀའ་བས་
དང་པོ་ནས་གསོ་བ་ལ་བསྒྲིམ་དགོས་སོ། །
310



བཞི། བཅོས་ཐབས།
སྤྱི་ལ་འབྲུ་མར་གྱི་བསྐུ་མཉེ་བྱ་ཞིང་ཡང་ན་ཆུ་གྲང་མོ་ཧུབ་གསུམ་བཏུང་རྗེས་ཉ་རུས་རྙིངས་པའི་དུ་བ་
བདུག་པས་སེལ། ཚབས་ཆེ་བ་ལ་སྐྱུགས་ཁྲུས་འཇམ་པོས་སྦྱང་བ་དང་། དབུགས་མི་བདེ་བའི་སྐབས་སུ་བཤད་པའི་
གུ་གུལ་དཀར་ནག་སོགས་ཀྱི་དུ་བ་བརྔུབ་པར་བྱ། ཡང་ན་ནུ་ཞོ་དང་ཙན་དན་སྦྲང་རྩི་སྦྱར་བའི་སྣ་སྨན་བཏང་།
ཁོང་དུ་ཕྱི་རྒྱུད་ཀྱི་གྲང་སེལ་སེ་འབྲུ་སོགས་ཀྱི་ཐང་བཏུང་། སྨན་སྒ་བཞི་པ་དང་ཚད་ལྡན་ཤུ་དག་བཞི་པ། གྲང་སེལ་
གྱི་སྨན་མར་སོགས་བསྟེན་པས་ཚ་གྲང་གི་བཅོས་དེ་རྣམས་ཀྱིས་ཞི་དཀའ་ན་སྤྱི་གཙུག་དང་། མཚོག་སྒོ། སྐེ་སྟོང་།
ཚིགས་པ་བརྒྱད་པ། ནང་ལོང་འཕར་རྩ་སོགས་བསྲེག ཡང་ན་ལྷན་སྣ་ནས་ཚོན་གང་དང་གཡས་གཡོན་ཚོན་དོ་
མཆེར་གསང་བསྲེག ཟས་སྤྱོད་ཀྱི་སྤང་བླང་ནི་རླུང་ནད་སྤྱི་དང་མཐུན་པར་བྱེད་དགོས་སོ། །
ཀོང་སྤྲུལ་ཟིན་ཏིག་ལས། སྐྱིགས་བུ་ཚ་ བའི་རྗེས་སུ་རླུང་ཞུགས་པ་དང་། །བད་ཀན་གྱེན་རྒྱུའི་རླུང་
འཁྲུགས་པ་ལས་འབྱུང་། །གློ་རྡོལ་ཟུངས་ཟད་སོགས་ལ་ཉེན་ཆེ་བས་གཡེལ་ཆུང་མི་བྱ་བར་འཕྲལ་དུ་བཅོས་
དགོས། ཡུན་རིང་ན་ཕོ་ཐོག་ཏུ་འགྱུར་བའང་ཡོད། དེ་ལ་ཐོག་མར་འབྲུ་མར་གྱིས་བཀུ་མཉེ་བྱ། ཟས་ཀྱིས་སྐྱིགས་ན་
གོང་ཐོས་དེ་མནམ་ནས་བར་རླུང་བཟུང་། སྐྱིགས་བུ་ཆུང་བ་ལ། རྒྱ་ཡངས་བ་ཚ་ཅན་སྐྱེ་གདན་ལེབ་མོ་དེ་བདུན་
ཙམ་གྱི་ཐང་བཏང་བས་ཕན། ཨ་གར་མར་སྦྱར་གྱི་དུ་བ་རྡུབས། ཡང་ན་སྤོས་དཀར་དང་སྡོང་རོས་ཀྱི་དུ་བ་རྔུབས།
འབྲིང་པོ་ལ་དེ་དང་མཚུངས་ཤིང་། རླུང་ལ་ ཨ་གར་བཅོ་ལྔ། ཚ་གཞུག་ལ་ཨ་གར་སོ་ལྔ། བད་ཀན་ལ་གོ་གྲེ་བཅུ་
གསུམ་ཟབ། མ་ཐུབ་ན་རྐེ་སྟོང་དང་། དཀར་ནག་མཚམས་སུ་མེ་བཙའ་བསྲེག ཆེ་བ་བཅོས་དཀའ་བས་རིམ་གྲོ་
སོགས་ལ་འབད། སྐྱིགས་བུ་ཕལ་ཆེར་གློ་བུར་སྐྲག་སྔངས་བཏོན་པས་ཀྱང་ཕན། ཞེས་སོ། །
ལྔ་པ། དབུགས་མི་བདེ་བའི་ནད།
དབུགས་མི་བདེ་བའི་ནད་ཅེས་པ་ལུད་པ་དང་བེ་སྣབས་ཀྱིས་ཨོལ་ཀྲོང་གི་ལམ་བཀག་ནས་དབུགས་གཏོང་
ལེན་མི་བདེ་བའི་ནད་མིང་སྟེ། དེ་ལ་རྒྱུ་རྐྱེན་དབྱེ་བ་རྟགས་བཅོས་རྣམ་པ་བཞིས་བསྟན་པ་ཡིན་ནོ། །
311



གཅིག རྒྱུ་རྐྱེན།
མ་ཞུའི་རྒྱུ་བྱས་བད་ཀན་འཕེལ་བས་དྭངས་མའི་ལམ་བཀག་པ་དང༌། ལུད་པ་འཕེལ་བ། གློ་སྐབས་སུ་ལུ་
ཞིང་དབུགས་ཀྱི་ལམ་བཀག་པ་ལས་འབྱུང་བ་རེད། །
གཉིས། དབྱེ་བ།
ཕྲན་ཚེགས། མུན་ཅན། དབུགས་ཆད། ཆེན་མོ། གྱེན་འབྱུང་ཞེས་བྱ་བ་དང་རྣམ་པ་ལྔའི་སྒོ་ནས་བསྟན་
ནོ། །
གསུམ། ནད་རྟགས།
སྤྱི་རྟགས་ནི་སྙིང་ག་དང་རྩིབ་ལོགས་དབུགས་ཀྱིས་བརྒྱངས་སམ་གཟེར་བ་དང་། ལྟོ་བ་སྦོ་ལ་དབུགས་རྒོད་
པའམ་ཡང་ན་དབུགས་གཞའ་བ་སྟེ་གབ་པའི་བག་ལ་ཉལ་བར་འགྱུར་བ་ཡིན་ནོ། །བྱེ་བྲག་གི་རྟགས། ཕྲན་ཚེགས་
ནི་འགྲངས་ཤིང་ངོམ་པར་འདུག་པའི་རྗེས་ཐོག་དེར་དྲག་ཤུལ་གྱི་ལས་བྱས་པའི་རྐྱེན་གྱིས་འབྱུང་། མུན་ཅན་ནི་གློ་
མིག་བད་ཀན་གྱིས་འགག་པས་ལུད་པ་མང་ལ་ལུད་པ་ཐོན་རྗེས་གྲེ་བ་ངར་ཞིང་འཛེར་བ་དང་། ཉལ་ན་མི་བདེ་ཞིང་
རོ་སྟོད་གཟེར་སྙམ་བྱེད། དབུགས་ཆད་ནི་གློ་མིག་འགག་པས་གྱེན་རྒྱུའི་རླུང་གི་མཐུ་ཉམས་ཏེ་དབུགས་འབྱིན་མི་
བདེ་ཞིང་། ཁ་སྐམ་ལ་སྐད་གདངས་དམའ་བས་གཏམ་གྱི་གཞུག་ཆད་དེ་གསང་གཏམ་སྨྲ་བ་ལྟ་བུ་བྱེད། ཆེན་པོ་ནི་
སྐད་འཛེར་ཞིང་མགུལ་པ་སྐམ་ལ་ང་རོ་ཆེ་བ་དང་། འགུལ་བསྐྱོད་བྱས་ཚེ་དབུགས་རྒོད་ཅིང་ལུད་པ་མང་དུ་འབྱུང༌།
གྱེན་འབྱུང་ནི་བད་ཀན་གྱིས་གྱེན་རྒྱུའི་དབུགས་ལམ་བཀག་པས་དབུགས་ཕྱིར་འབྱིན་བདེ་ཞིང་ནང་དུ་དབུགས་
ཐུང་ཞིང་རྩུབ་ལ་རྔུབ་པ་དཀའ་བའོ། །
བཞི། བཅོས་ཐབས།
སྤྱིར་ཚ་བ་མེད་པའི་རིགས་ལ་རྒྱམ་ཚྭ་དང་དིལ་མར་སྦྱར་བ་བུ་ག་དང་ལུས་ཀུན་ལ་བྱུགས་པ་དང་། ཚ་ཤས་
ཆེ་ན་ཆུ་དྲོན་བླུད་ཅིང་། ཁྱད་པར་ལུད་པ་འགགས་པ་དང་སྙིང་ནད་སྐད་འགགས་རྣམས་ལ་སོ་ཆ་དང་། རི་ཤོ སྤྱང་
ཚེར། རྒྱ་ཚྭ། པི་ལིང་བཅས་པའི་སྐྱུགས་ཀྱིས་བུ་ག་སྦྱང་། ཡང་ན་ཨ་རུ། ལྕུམ་རྩ། དན་རོག རྒྱམ་ཚྭ་རྣམས་སྦྱར་བའི་
312



བཤལ་གྱིས་སྦྱངས་རྗེས་གུ་གུལ་དཀར་ནག རྡོ་དྲེག སྤང་སྤོས། གློ་སྒང་། ཤིང་ཚ། གླ་རྩི། སྤྲ་ཚིལ། ཨ་གར། བྱི་ཏང་ག་
རུ་རྟ། རྒྱ་སྤོས་རྣམས་སྦྱར་བའི་དུད་པས་ནད་ལྷག་བསལ། གསོ་དཀའ་བའི་རིགས་ལ་ཚ་ཤས་ཆེ་ན་རྒུན་འབྲུམ་
བདུན་པ་དང༌། ལི་ཤི་བཅུ་གཅིག་པ་གང་རུང་མ་ནུ་བཞི་ཐང་གིས་དབུལ་ན་མཆོག གྲང་ཤས་ཆེ་ན་སེ་འབྲུ་ཤིང་ཚ་
ཕོ་བ་རིས་གསུམ་སྦྱར་བའམ་ཆུ་གང་དགུ་པ་སྦྲང་དང་སྦྱར་བ་བཏང་བས་སྐྱིགས་བུ་དང་དབུགས་མི་བདེ་བའི་ནད་
རྣམས་སེལ། ཟས་སུ་མར་གསར་དང་ཞོ་སྤྱིས་རླན་གནས་ཀྱི་ཤའི་རིགས་བཟའ་བ་དང་། རླུང་ཤས་ཆེ་ན་སྙམ་
འཆོས་བྱ་ཞིང་། རི་བོང་གི་ཤ་ཁུ་དང་མར་གསར་པི་ལིང་བཅས་སྦྱར་བ་བླུད་ལ་ཨན་སྟོང་ཚིགས་པ་དང་པོ་བསྲེག
མཁྲིས་ཤས་ཆེ་ན་དུར་བྱིད་དང་གསེར་མེ། ཧོང་ལེན་བཅས་ཀྱིས་སྦྱངས་ལ། འབྲས་ཆན་པི་ལིང་ཅུ་གང་ས་རྣམས་
མར་དང་སྦྱར་བ་བྱིན། བད་ཀན་ཤས་ཆེ་ན་ཕྱི་རྒྱུད་ལྟར་སྐྱུགས་བྱ་ཞིང་མ་ནུ་ཟུར་པ། སྒ་རྒོད་པ། སྐྱུ་རུ་ར་རྣམས་
སྦྲང་དང་སྦྱར་བ་བླུད། ཁྲག་ལས་གྱུར་པར་ཁྲག་འཁྲུགས་ཀུན་སེལ་དང་། འཁྲུགས་གློ་ཀུན་སེལ་གཏོང་། བྱེ་བྲག་གི་
བཅོས་ནི། ཕྲན་ཚེགས་བཅོས་མི་དགོས་ཤིང་ཕྱི་མ་བཞི་ལ་སྟར་བུ། སྐྱུ་རུ། རུ་རྟ། ཤིང་མངར་རྣམས་ཞོ་དང་སྦྱར་
བས་བློ་མིག་གི་བད་ཀན་དྲངས་རྗེས་མུན་ཅན་ལ་སྟར་བུ་ལྔ་པའི་སྟེང་ཙན་དན་དཀར་པོ་དང་། ཅུ་གང་། ཤིང་
མངར ཀ་ར་རྣམས་དྲི་ཆུས་དབུལ། དབུགས་ཆད་ལ་ཅུ་གང་སུག་སྨེལ་ཨ་ཀྲོང་སྦྲང་རྩི་བསྣན་པའི་ཕྱེ་མ་བཏང་།
ཆེན་པོ་ལ་སྒོང་ཐོག་པ་དང་སྲོ་ལོ་དཀར་པོའི་ཐང་བཏང་། གྱེན་འབྱུང་ལ་མ་ནུ་པུཥར་མཱུ་ལ་སྦྲང་དང་སྦྱར་བའི་ལྡེ་གུ་
བྱིན། དཔྱད་དུ་ཀུན་ལ་སྐྱོར་གོང་རྩ་གཏར་ལ། ཟས་སྤྱོད་འདུ་བ་འཁྲུགས་པར་བྱེད་པའི་རིགས་རྣམས་ཀུན་ཏུ་སྤང་
བར་བྱ་བ་དང༌། མཇུག་ཏུ་ད་ལིས་རིལ་བུ་དང་བཟང་པོ་ལྔའི་སྨན་མར་བསྟེན་པར་བྱ་དགོས་པ་ཡིན་ནོ། ། །
ཀོང་སྤྲུལ་ཟིན་ཏིག་ལས། དབུགས་མི་བདེ་བ་མ་ཞུ་བས་བད་ཀན་འཕེལ་བ་དང་། ལུད་པས་དབུཊ་འམ་
བཀག་པས་སྙིང་ག་རྩིབས་ལོགས་རྒྱུང་། སྦོ་ཞིང་དབུགས་རྒོད་པའམ་ཞན་པ་ལ། མན་ངག་བསིལ་སྦྱོར། བདུད་རྩི་
བཅུ་གསུམ། སྲོག་འཛིན་བརྒྱུད་པ། མ་ནུ་བཞི་ཐང་སོགས་བད་རླུང་གཙོ་བོར་བཅོས། མ་ཐུབ་ན་རླུང་དང་བད་
ཀུན་གསང་ལ་མེ་གདབ། ཅེས་སོ། །
དྲུག་པ། གླང་ཐབས་ཀྱི་ནད།
གླང་ཐབས་ཞེས་པ་ནི་ནད་ཀྱི་ཟུག་རྔུ་ལ་བལྟོས་ནས་བཏགས་པའི་ཕོ་ལོང་སོགས་ཀྱི་གནས་སུ་གླང་གོག་
རྭས་བསྣུན་པ་ལྟར་གྱི་ན་ཟུག་འཕྲལ་འཕྲལ་དུ་དྲག་པོ་འབྱུང་བའི་མིང་སྟེ། གླང་ལྟར་འཁུན་པ་གླང་ཐབས་ནད། །
313



ཅེས་པ་འདིར་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
གླང་ཐབས་ནད་ཀྱི་རྒྱུ་རྐྱེན་ནི་མ་ཞུ་བ་དང་མི་འཕྲོད་པའི་ཁ་ཟས་ཟོས་པ་དང་། རྡུལ་ནས་གྲང་བའི་རྗེས་ལ་
སྲིན་བུ་འཁྲུགས་པ་སོགས་ལས་འབྱུང་ངོ༌། །
གཉིས། དབྱེ་བ།
རིགས་ཀྱིས་དབྱེ་ན་ཚ་གླང་དང་། གྲང་གླང་། སྲིན་གླང་། གཉན་གླང་བཅས་བཞི་ཡོད། དེ་ཡང་ཚ་གླང་ནི་
མཆིན་མཆེར་གཉིས་ཀྱི་ཁྲག་འཁྱགས་པ་དང་། ཁྲག་མཁྲིས་གཉིས་འོར་དུ་ལྷུངས་པ་ལས་འབྱུང་། གྲང་གླང་ནི་ཕོ་
བར་མ་ཞུ་བ་ལྷུང་བ་དང་། རྒྱུ་མའི་ནང་དུ་ཐུར་སེལ་གྱི་རླུང་འཁྱིམ་པ་ལས་འབྱུང༌། སྲིན་ཀླུང་ནི་ཕོ་ལོང་གི་གནས་སུ་
སྲིན་བུ་འདྲིལ་བ་ཡིན། གཉན་གླང་ནི་གོང་དུ་གཉན་ནད་སྐབས་སུ་བཤད་ཟིན་པ་ལྟར་རོ། །
གསུམ། ནད་རྟགས། །
ཚ་གླང་ནི་རྐྱེན་ཚ་བས་བསླང་ཞིང་དྲག་ཤུལ་གྱི་ལས་བྱས་པ་དང་། ཚ་སྐྱུར་བསྟེན་པ། ཆང་འཐུང་བའི་རྗེས་
དང་ཉིན་དགུང་སོགས་ལ་ན་བ་དང་། ལུས་རྔུལ་ཞིང་ཕོ་བ་ཆུང་ལ་ནད་ལྡང་དུབ་བྱེད་ཅིང་ཁྲག་གམ་མཁྲིས་པ་འཁྲུ་
སྐྱུག་བྱེད་པ། རྩ་ཆུ་ལ་ཚ་བ་རྒྱས་པའི་རྟགས་ཡོད་པ། ཁྱད་པར་ཕོ་བ་དང་ལོང་གཉིས་གླང་ཐབས་ཀྱི་ཡུལ་ཡིན་པས་
ཕོ་ལོང་གི་གནས་སུ་ཁྲག་ལྷུང་ན་འགྲངས་པའི་རྗེས་སུ་ན་བ་དང་། སྒྲིག་པ་བྱེད་ལ་སྐྱུགས་ཚུལ་སྟོན་པ། རོ་རྒྱབ་དང་
མཆིན་དྲི་གཉིས་ཀ་སྦྲགས་ནས་ན་བ། ཕོ་བ་དང་ཁོང་དུ་ཚ་རུམ་རུམ་བྱེད་པ། མཁྲིས་པར་ལྷུང་ན་ཁ་སྐམ་ཞིང་སྐོམ་
དད་ཆེ་བ། ཁ་ལ་རོ་ཁ་བ་བྲོ་བ། མཁྲིས་པ་སྐྱུག་ཅིང་གཟེར་ལ་སྒྲིག་པ་འབྱུང་བ་ཡིན་ནོ། །
གྲང་གླང་ནི་རྒྱུ་རྐྱེན་གྲང་བས་བསླང་ཞིང་། ལྡང་དུབ་མེད་པར་ཐེར་ཟུག་ཏུ་ན་བ་དང་། གང་མ་ཞུ་བའི་ཟས་
དང་བད་ཀན་སྐྱུག་ཅིང་གྲང་རྔུལ་བྱེད་པ། ཁྱད་པར་ཁ་ཟས་མ་ཞུ་བ་ལྷུང་བ་དང༌། མི་འཕྲོད་པའི་ཟས་ཟོས་རྗེས་ན་
ཟུག་ལྡང་བ། གང་མ་ཞུ་བ་དེ་རུལ་སྒྲེག་མང་ཞིང་སྐྱུགས་སྙམ་བྱེད་པ། ལོང་དུ་སྨུག་པོ་འཐབ་པའི་གླང་ཐབས་ནི་
ཐུར་སེལ་གྱི་རླུང་མི་ཐོན་པར་ཕར་འབོར་ཚུར་འབོར་རྒྱུ་ཞིང་འགྲངས་པ་དང་། མཚན་མོའི་དུས་སུ་ལྷག་པར་ན་ལ་
ལྟོགས་པའི་དུས་དང་ཉིན་པར་ཅུང་ཟད་བདེ། རྒྱུ་མར་རླུང་འཁྱིམ་པ་ནི་ཕྱེན་མི་ཐོན་ཞིང་གྱེན་དུ་རླུང་འཁྱིལ་བ་
314



དང་སྐབས་སུ་སྦོ་འཁྲོག་བྱེད་ཅིང་ཧྲིལ་ཧྲིལ་ན་བ། ཚབས་ཆེ་ན་ཕལ་ཆེར་རླུང་གིས་རྒྱུ་མ་གཅུས་ཤིང་འཁྲིལ་བར་
བྱེད་པ་ཡིན་ནོ། །
སྲིན་གླང་ནི་སྲིན་གྱི་དབྱེ་བ་བསམ་ལས་འདས་ཀྱང་ངོ་བོ་ཚ་གྲང་གཉིས་སུ་འདུ་ལ། དེ་ཡང་ཕོ་སྨད་མཆིན་
དྲི་མན་ཆད་དུ་ན་ཞིང་སྐྱུག་ཚུལ་སྟོན་པ་དང་ནང་ཁྲོལ་གྲི་ཡིས་གཏུབ་སྙམ་བྱེད་ཅིང་སྐབས་སུ་བརྒྱལ་འགྲོ་ལ་དྲུ་བུར་
འདྲིལ་བ་ལྟར་འདྲིལ་ནས་ན་ཞིང་འབུགས་སྙམ་བྱེད་པ། ཁོང་པ་ཚ་ཞིང་གྲེ་བ་སྐམ་པ། ཕར་ཚུར་རྒྱུ་ཞིང་ཕྱི་ཚད་ཆེ།
རེ་འགའ་སྟོད་དུ་འཕོ་ཞིང་རྒྱབ་མདུན་སྦྲགས་ནས་ན་བ་དང་། རྩ་ལེབ་མོ་ཁོང་གྲིམས་ཤིང་སྤུན་ལ་འཁྱིག་པ། ཆུ་
མདོག་དམར་ལ་རླངས་པ་ཆེ་ཞིང་ཀུ་ཡ་མཐུག་ན་དེ་ནི་ཚ་བའི་སྲིན་གླང་ཡིན་ལ་ཕྱི་ཡུལ་དུ་དྲོད་མེད་ཅིང་ཡན་ལག་
རེངས་པ་དང་། ཁ་ནས་ཆུ་འཛག་ཅིང་ཁོང་པ་སྦོ་བའང་སྲིད། རེས་འགའ་དྲི་ཆུ་སྡོམ་པ་དང་ཁ་ཟས་མི་ལེན་པར་
སྐྱུག་གམ་འཁྲུ་བ། ན་ཟུག་གཞན་གོང་དང་འདྲ་ལ་ཁོང་པ་མི་ཚ་ཞིང་རྩ་ལེབ་མོ་ཤེད་ཆུང་ཞིང་དལ་ལ་འཁྱིག་པ། ཆུ་
མདོག་སྔོ་བའམ་དཀར་ལ་ཉོག་ཅན་འབྱུང་བ་ནི་གྲང་བའི་སྲིན་གླང་ཡིན། ཡང་ན་ཚ་གྲང་གང་དང་བསྡོངས་ཀྱང་ཁྲོ་
ཞིང་ཚིག་པ་ཟ་བ་དང་། བླ་འཆོལ་སྨྲ་ཞིང་བླ་གཉན་གཉིད་དང་གློ་མང་ཞིང་བྲེད་དངངས་འོང་བ། སྨན་པ་དང་ནད་
གཡོག་གི་ངག་ལ་མི་ཉན་ཞིང་རྩ་ཆུ་སོགས་ལ་འགྱུར་ལྡོག་མང་ན་ཅུང་ཟད་ཚབས་ཆེ་བ་ཡིན།
བཞི། བཅོས་ཐབས།
གླང་ཐབས་སྤྱི་ལ་དཀར་པོ་དྲུག་སྦྱོར་དང་། འཆི་མེད་སྲིན་སེལ། རུ་རྟ་བཅུ་གཅིག་པ་སོགས་གང་དགོས་
གཏོང་། བྱེ་བྲག་གི་བཅོས་ཚ་བའི་གླང་ཐབས་ལ་ཆུ་དུགས་བྱ་བ་དང་། བྲག་ཞུན་དང་། བ་ཤ་ཀ བ་ལེ་ཀ་བསྡུས་
ཁུར་དོམ་མཁྲིས་དང་གུར་གུམ་བཏབ་པའི་ཐང་བཏང་། ཕྱེ་མ་ག་བུར་དགུ་པ་དང་། ཅུ་གང་དགུ་པ། ཨ་རུ་དགུ་པ་
སོགས་བཏང་ལ་ཨ་རུ་བཞི་པའི་བཤལ་གྱིས་སྦྱོངས། མཆིན་ཁྲག་ཕོ་ལོང་དུ་ལྷུང་ན་དུང་ཐལ་བཞི་པའི་བཤལ་གྱིས་
སྦྱངས་ལ་གཡུ་དྲིལ་བཅུ་གསུམ་སྤྱི་སྨན་དང་ལྟག་པ་སྤྲད་པའམ་ཨུཏྤལ་བརྒྱད་པ་བཏང་། མཁྲིས་པར་ལྟུང་ན་དུར་
བྱིད་རྒྱམ་ཚྭ་བཅས་ཀྱིས་སྦྱངས་རྗེས་ཕྱི་རྒྱུད་སེ་འབྲུ་བཞི་པའི་སྟེང་གུར་གུམ་དུག་ཉུང་གསེར་མེ་བསྣན་པའི་བདུན་
པ་དང་། ཨུཏྤལ་བརྒྱད་པ་བཏང་། ཡང་ན་བྲག་ཞུན་དགུ་སྟེང་གར་ནག་བསྣན་པ་ཆུ་བསྐོལ་ཚ་མོས་དབུལ་ལ་སྔོན་
མ་ཞུ་མཚམས་ནས་ཕྱི་མ་བསྟུད་ལ་བཏང་། གྲང་བའི་གླང་ཐབས་ལ་ཚ་བསྲོས་ཀྱི་དུགས་བྱས་ལ་སྒ་པི་ཕོ་གསུམ་
གྱི་ཐང་བཏང་། ཕྱེ་མ་ཤིང་ཀུན་དང་། རྒྱུ་ཚྭ། རྒྱམ་ཚྭ། ཁ་རུ་ཚྭ་རྣམས་ཀྱི་ཕྱེ་མ་བཏང་། ཕོ་བར་མ་ཞུ་བ་ལྷུང་བ་
ལ་སྤྱང་ཚེར་བཞི་པའི་སྐྱུག་གིས་སྦྱངས་པའམ་སེ་འབྲུ་དང་། ཚ་བ་གསུམ་དང་། ཚ་སྣ་ གསུམ་རྣམས་ཀྱི་ཕྱེ་མ་
315



བཏང༌། སྨུག་པོ་འཐབ་པ་ལ་རུ་རྟ་དྲུག་པའམ་བཅུ་གསུམ་པ་དང་། གཡུ་དྲིལ་བཅུ་གསུམ་པ་ལྡོག་པ་སྤྱད་ལ་
བཏང་། དེས་ཀྱང་མ་ཕན་ན་ལྟེ་ཟུར་གཡས་གཡོན་དུ་སོར་རེའི་སར་མེ་བཙའ་གདབ། ཡང་ན་ནི་རུ་ཧ་དང་བཀྲུ་
འཇམ་སྤེལ་ལ་བཏང་། རྒྱུ་མར་རླུང་འཁྱིལ་ན་ཤིང་ཀུན་བཞི་པ་བུ་རམ་དང་སྦྱར་བ་ཆང་གིས་དབུལ། ལྟེ་དཀྱིལ་
དང་གཡས་གཡོན་དུ་ཚོན་རེ་གཞལ་བའི་ཁོ་གསུམ་དང་ཚིགས་པ་བཅུ་བདུན་པ་ལ་མེ་བཙའ་བྱ་ཞིང་བཀྲུ་འཇམ་
བཏང་། ཕོ་བ་དང་ལོང་གི་སྲིན་གླང་ལ་འོ་མ་དང་བུ་རམ་གྱིས་བསྡུས་ལ། ཕྱི་རྒྱུད་ཀྱི་བྱི་ཏང་ག་བདུན་པ་དང་།
འཆི་མེད་སྲིན་སེལ་ལྟག་པ་སྤྲད་ལ་བཏང་། མདོར་ན་ཕོ་བའི་གླང་ཐབས་ལ་རི་ཤོ་དང་། སྤྱང་ཚེར། དུར་བྱིད།
རྒྱམ་ཚྭ། པི་པི་ལིང་། བྱི་ཏང་ག རུ་རྟ་རྣམས་སྦྱར་བའི་སྐྱུགས་ཀྱིས་དྲངས། ལོང་གི་གླང་ཐབས་ལ་དུར་བྱིན་དང་
སྟར་བུ། དུང་ཐལ། སྦྲུལ་ཤ། རྒྱ་ཚྭ། བུ་རམ་སྦྱར་བའི་རིལ་བུས་སྦྱོང་བཏང་ན་གལ་སྲིད་བཤལ་མ་ཐེབས་ཀྱང་གླང་
ཐབས་ལ་ཕན་ནོ། །གཉན་གླང་ནི་གཉན་རིམས་སྐབས་བཤད་ཟིན་ཏོ། ཟས་སྤྱོད་ནི་ཁ་ཟས་སྨྱུང་བར་བྱ་ཞིང་
མཇུག་ཏུ་ཡང་ལ་དྲོ་བའི་རིགས་བསྟེན། སྤྱོད་ལམ་གནས་གོས་དྲོ་བ་བསྟེན་པར་བྱའོ། །
ཀོང་སྤྲུལ་ཟིན་ཏིག་ལས། གླང་ཐབས་ནི། ཕོ་ལོང་གི་སྲིན་བུ་ཚ་གྲང་གི་རྐྱེན་དང་ཁ་ཟས་མ་འཕྲོད་པས་
བསླངས་པ་ལས་འབྱུང་། དབྱེ་བ་མང་ཡང་ཚ་གླང་། གྲང་གླང་། སྲིན་གླང་། གཉན་གླང་བཞིར་འདུས། གང་ཡང་
ལྷེན་སྣེའི་འོག་ན་བ་ཕོ་བའི་གླང་ཐབས། ལྟེ་འོག་ན་བ་རྒྱུ་མའི་གླང་ཐབས། ལྟེ་སྐོར་ན་བ་ལོང་གླང་སྟེ་དེའང་གཡས་
ངོས་ཁྲག་གླང་། གཡོན་ངོས་སྲིན་གླང་། དབུས་ཙམ་གླང་ཟེར། རྒྱུ་རྐྱེན་ཚ་བས་བསླངས། ལུས་རྔུལ་ལྡང་དུབ་མྱུར་
བ་ཚ་གླང་། རྒྱུ་རྐྱེན་གྲང་འཁྱག་ལས་བྱུང་། ལྡང་དུབ་མེད་པ་གྲང་གླང་། དཀར་མངར་སོགས་ཀྱིས་བསྐྱེད་ནས་དྲུ་
བུར་འདྲིལ་བའམ་ཚ་ཞིང་ཕུག་འོང་པ་ལྟ་བུར་ན། ལྡང་དུབ་ཚེ། ལངས་ན་སུན་གླགས་མེད་པ་སྲིན་གླང༌། ཕོ་བའམ་
རྒྱུ་མ་གྱིས་དཀྲུགས་པ་ལྟར་གཟེར་བ་སོགས་གཉན་གླང་ཡིན། གླང་ཐབས་སྤྱི་ལ་ཕན་པ་ཀུན་ལྡན་ཟབ། དཔའ་བོ་
ཉེར་ལྔའོང་འཕྲོད། ཚ་གླང་དང་སྨུག་པོ་དུག་ཐབས་ཀྱིས་སྦོས་ནས་རྔུལ་ཆུ་འཛག་པ་ལ། ཟླ་ཤེལ། རུ་རྟ་དྲུག་པའམ་
བཅུ་བཞི། གྲོང་གླང་ལ། བཅོ་ལྔ་དྲག་སྦྱོར། གཡུ་དྲིལ་བཅུ་གསུམ། ཞི་དྲུག རྒྱམ་ཚྭ་དྲུག་ཐང་། དོང་གྲ་བསྣན་པའི་སེ
འབྲུ་བཞི་པ་ཟབ། མ་ཐུབ་ན་ཕོ་བ་ ༡༢རྒྱུ་མ་ ༡༧གང་བབ་ཀྱི་རང་གསང་ངམ་ལྷེན་སྣེ་ནས་ཐུར་དུ་ཚོན་གསུམ་
འཇལ་བའི་མེ་མཉམ་གསང་ཁ་གསུམ་ལ་མེ་བཙའ་བྱ། སྲིན་གླང་ལ་དང་པོ་ཀ་ར་ཆུ་བསྐོལ་ནང་བཏབ་པ་བཏང་ལ་
སྲིན་བསྒོངས་པ་བཤིག དེ་ནས་འཆི་མེད་སྲིན་སེལ་བྱི་ཏངྒ་བུངས་མཉམ་ཅན་དང་། སྤྱི་སྨན་གཉིས་བཏང་། ལྟེ་
བའི་གཡོན་ནས་ཚོན་གང་གཞལ་བ་ལོང་གི་ཐེར་དང་དེ་ནས་ཚོན་གང་གཞལ་བའི་ལོང་ཕུག་གསང་གཉིས་བསྲེག་
ཞར་བྱུང་ཁྲག་གླང་ལ། སྤྱི་སྨན་གཉིས། རུ་རྟ་བཅུ་བཞི། བྲག་ཞུན་དགུ་པ་བཏང་། ལོང་རྩ་གཡས་པ་གཏར། རྩམ་
316



གླང་ལ་སྤྱི་སྨན་དང་། ལྟེ་འོག་ཚོན་གང་ཁ་གསུམ་རྒྱུ་སྟོད། དེ་འོག་ཚོན་གང་ཁ་གསུམ་རྒྱུ་སྨད་ལ་མེ་གདབ། གཉན་
གླང་ལ། ལྷ་ལུང་ལུགས་སྨན་ནག་སྦྱོར་བར་གུར་ནག་ཆ་མཐོ། གཞན་ཐལ་སྨན་བཞི་ཆ་སྙོམ། ཁ་ཚར་གཞན་ཐུན་
ཕྲན་རེ། ཕོ་བའི་ཁ་འཛིན་བཞི་ཐུན་ཚེ་ཙམ་སྦྱར་ནས་བ་ཆུར་འདམ་ཐག་བྱས་པ་དེ་ཐེང་ཆོག་ཡིན། ཡང་བྲག་ཁྱུང་།
རུ་ཁྱུང་། ཕན་པ་ཀུན་ལྡན། འཆི་མེད་སྲིན་སེལ། བྱེ་རིང་རྒྱལ་བློན་བཅུ་བདུནམ། འཕུར་སླེབ་བཞི་སྦྱོར་རྣམས་ཟབ།
སྤྱིར་ཀླུང་ཐབས་ཀྱི་རིགས་འདི་ཁོང་ལྷོག་དང་ནོར་ཉེན་ཆེ་བས་བྱུང་ལྔ་གཤོག་རྫོགས་ཀྱིས་གཟེར་རྩེ་བཅིལ་ན་ཁོང་
ལྐོག་ཡིན། རྟགས་རྩ་གྲིམ། ཆུ་མདོག་ལྗང་ན་གོང་གི་གཉན་རིམས་ལྟར་བཅོས། གླང་ཐབས་སྤྱི་ལ་དམར་མོ་སྤྱི་
འཇོམས་བཟི་མེད་ཀྱི་བཤལ་ཡང་ཟབ། སྐྱུགས་ནས་སྨན་མ་བླངས་ན་བུ་རམ་སེན་མོ་ཙམ་གྱི་རྗེས་སུ་སྨན་བཏང་།
བཤལ་མ་ཐུབ་ན་ནི་རུ་ཧས་དྲང་། སྤྱིའི་ནད་མཐའ་མ་ཆོད་ན་རིན་ཆེན་མང་སྦྱོར་ཟབ། ཅེས་སོ། །
བདུན་པ། སྲིན་གྱི་ནད།
དེ་ཡང་སྲིན་ནད་ཅེས་པ་ནི་མི་རྣམས་ཀྱི་ལུས་ལ་ལྷན་སྐྱེས་སུ་གནས་པའི་སྲིན་བུའི་རིགས་གང་དག་ཡོད་པ་
རྐྱེན་གྱིས་རྣམ་པར་གྱུར་ཏེ་ལུས་སྲོག་ལ་གནོད་ཅིང་གདུངས་པས་ན་དེ་སྐད་ཅེས་བྱ་ལ། འདིར་རྒྱུ་རྐྱེན་དང་དབྱེ་བ་
ནད་རྟགས་བཅོས་བཞིའི་སྒོ་ནས་བཤད་དོ། ། །
གཅིག རྒྱུ་རྐྱེན།
《བརྒྱད་པ་ལྟར་ན། ）མི་རྣམས་ཀྱི་ལུས་ལ་ལྷན་སྐྱེས་ཀྱི་སྲིན་བུའི་རིགས་ཉིས་ཁྲི་ཆིག་སྟོང་དང་རླུང་མཁྲིས་
བད་ཀན་གྱི་སྲིན་བུ་མང་དུ་གནས་པ་ཡིན་ལ་དེ་དག་ལུས་རྒུད་པའི་ཚེ་ན་གནོད་པར་བྱེད་ཅིང་། དར་བའི་དུས་ན་
ཕན་གདགས་པར་གསུངས། 《དགའ་བོ་མངལ་མཇུག་》གི་མདོ་ལས། མི་རྣམས་ཀྱི་ལུས་ན་ལྷན་སྐྱེས་སུ་གནས་
པའི་སྲིན་བུའི་རིགས་སྟོང་ཕྲག་བརྒྱད་བཅུ་ཡོད་ལ་ཁྱད་པར་བུད་མེད་རྣམས་ལ་ནི་སྲིན་བུའི་རིགས་ཀྱིས་ལུས་ཟ་
ཞིང་། དེ་ལ་གྲངས་གཙོ་བོ་བཅོ་ལྔ་དང་། བསྡུ་ན་ཕྱི་ནང་གི་སྲིན་གཉིས་སུ་འདུ་བར་གསུངས། 《 བརྒྱད་པ་》ལས།
སྲིན་རིགས་དེ་རྣམས་ཀྱི་གྲངས་གཙོ་བོ་ཉི་ཤུ་བཤད་པ་ལས་ཕྱི་ན་གནས་པ་གཉིས་དང་ནང་ན་གནས་པ་ནི་མགོར་
གནས་དྲུག་དང་། སྟོད་ན་གནས་པ་བདུན། སྨད་ན་གནས་པ་ལྔ་སྟེ་བཅོ་བརྒྱད་ཡོད་པར་གསུངས།《མདོ་ལས།
)ཁྱད་པར་བུད་མེད་རྣམས་ཀྱི་ལུས་ན་གནས་པའི་སྲིན་བུ་རྣམས་ཉ་འདྲ་དང་འཕར་མ་གཉིས་ཡོད་པ་བུད་མེད་
317



རྣམས་ཀྱི་མཆུ་ལ་གནས་ཤིང་སྤུ་རྩ་ཟ་བར་བྱེད་པ་དང་སྐྱེ་རྒྱུན་གཅོད་ཅིང་། མངལ་ན་གནས་ཏེ་མོ་གཤམ་དུ་འགྱུར་
བར་བྱེད། ཅེས་གསུངས་པ་ལྟར་རྣམ་པར་མ་གྱུར་པའི་གནས་སྐབས་ལུས་ན་ལྷན་སྐྱེས་སུ་གནས་པའི་སྲིན་བུའི་
རིགས་དེ་ཉིད་རྐྱེན་གྱིས་རྣམ་པར་གྱུར་ན་ནད་དུ་འགྱུར་བ་ཡིན་ནོ། །སྲིན་ནད་སྐྱེད་པའི་རྐྱེན་ནི་བུ་རམ་དང་འོ་
མ། ཤ་དང་ལན་ཚྭ། འབྲས་ཆན་སོགས་མངར་སྐྱུར་ལྡན་པའི་བཟའ་བཏུང་བསྟེན་དྲགས་པ་དང་། མེ་དང་ཉི་མའི་
འོད་ལ་བསྡད་དྲགས་པ་སོགས་ཧ་ཅང་དྲོས་ཆེ་བ་དང་། ཡང་ན་གྲང་ངར་ཆེ་སར་བསྡད་དྲགས་པ་དང་། གཞན་
ཡང་དུ་བ་དང་དྲི་དྲག་པོས་ཕོག་པ་སོགས་གོང་དུ་གཉན་རིམས་ཀྱི་སྐབས་སུ་བཤད་པའི་རྐྱེན་ཅི་རིགས་ཀྱིས་ལུས་
གནས་ལྷན་སྐྱེས་ཀྱི་སྲིན་བུ་རྣམས་ཆེས་ཆེར་འཕེལ་ཞིང་སྐྱེད་པར་བྱེད་པའམ་ཡང་ན་འཁྲུགས་ཤིང་ཁྲོ་བར་བྱས་ཏེ་
ལུས་ཟུངས་ཟ་བར་བྱེད་དོ། །
གཉིས། དབྱེ་བ།
《བརྒྱད་པ་》ལས་བཤད་པ་ལྟར་ཕྱི་གནས་ཀྱི་སྲིན་དང་ནང་གནས་ཀྱི་སྲིན་གཉིས་ཡོད། དང་པོ་ཕྱི་གནས་
ནི་ཕྱིའིཁྲག་དྲི་མ་ཅན་ལས་སྐྱེས་པའི་རིགས་ཡིན་ལ། གཉིས་པ་ནང་གནས་སྲིན་བུ་ནི་《 བརྒྱད་པ་》ལྟར་ན་མཛེ་
ནད་ཀྱི་རྒྱུ་དང་མཚུངས་པ་ཟས་སྤྱོད་ལོག་པ་དང་བཟའ་བཏུང་མི་འཕྲོད་པ་བསྟེན་པས་སྐྱེད་པ་ཡིན་ལ། དེ་ལ་ནང་
གསེས་ཕྱེ་ན་བད་ཀན་གྱིས་སྐྱེད་པ་དང༌། ཁྲག་གི་སྐྱེད་པ། མི་གཙང་བས་སྐྱེད་པ་དང་གསུམ་ཡོད་པ་ལས་ཆེས་མང་
བ་ནི་བད་ཀན་གྱིས་སྐྱེད་པ་དང་། ཁྲག་གིས་སྐྱེད་པ། མི་གཙང་བས་སྐྱེད་པ་དང་གསུམ་ཡོད་པ་ལས་ཆེར་མང་བ་ནི་
བད་ཀན་ལས་སྐྱེད་པ་ཡིན་ལ། དེས་སྐྱེས་པའི་སྲིན་བུ་ནི་མངར་བ་སོགས་ལ་དགའ་ཞིང་འཕེལ་བར་འགྱུར་བ་དང་།
གནས་ནི་མ་ཞུ་བའི་གནས་ལས་སྐྱེས་ཤིང་འཕེལ་ནས་གྱེན་ཐུར་དུ་འགྲོ་བ་ཡིན་ལ་ཚད་དབྱིབས་ནི་ཕྱིང་བ་འདྲ་བ་
དང་། ཁྲོལ་མའམ་རྟ་བླ་དང་འདྲ་བ། ཁ་ཅིག་ནི་འབྲས་ཀྱི་མྱུ་གུ་དང་འདྲ་ཞིང་དཀར་ལ་ཕྲ་བ་དང་། ཁ་ཅིག་ཕྲ་ཞིང་
རིང་བས་སྣལ་མ་དང་འདྲ་བ། ལ་ལ་ནི་ཆུང་ཞིང་ཕྲ་བ་ཡིན་ལ་མདོག་དཀར་བ་དང་དམར་བ་ཉིད་དུ་ཕལ་ཆེར་སྣང་
ངོ༌། །མིང་གིས་དབྱེ་བ་ནི་རྒྱུ་མ་ཟ་བ་དང་། ལྟོ་ན་འཁྱིལ་བ་དང༌། སྙིང་ཟ་བ་དང་། ཡ་མཚན་ཆེན་པོ་དང་། མི་
མངོན་པ་རྒྱུ་བ་དང་། འཇག་མ་འདྲ་བ་དང་། དྲི་ཞིམ་ཞེས་བྱ་བ་དང་རྣམ་པ་བདུན་ཡོད། ཁྲག་ལས་བྱུང་བའི་སྲིན་
བུ་ཕྲ་མོ་ནི་གནས་ཁྲག་རྒྱུ་བའི་རྩ་བོ་ཚེའི་ནང་དུ་རྒྱུ་ཞིང་། ཚད་དབྱིབས་ནི་སྲིན་བུ་ཤིན་ཏུ་ཕྲ་ཞིང་ཟླུམ་ལ་རྐང་པ་
མེད་པ། མདོག་ཟངས་ལྟར་དམར་ལ་ཤིན་ཏུ་ཕྲ་ཞིང་ཆུང་བས་ལྟར་མི་སྣང་ངོ་། །མིང་གི་དབྱེ་བ་སྐྲ་རྩ་ཟ་བ་དང་།
སྤུ་བྱི་བར་བྱེད་པ་དང་། སྤུ་ལྡིང་བར་བྱེད་པ་དང་། ཨུ་དུམ་ཝ་ར་འདྲ་བ་དང་། ཞགས་པ་བཅས་དང་། ཐོང་ཀ་
318



བཅས་དྲུག་ཡོད་དོ། བཤང་བ་ལས་སྐྱེས་སྲིན་བུ་ནི་གཞང་སྲིན་དང་མཇུག་སྲིན་ཟེར་ཞིང་། ཚོད་མའི་རིགས་ལ་
དགའ་ཞིང་དེས་འཕེལ་བར་འགྱུར་བ་དང་། གནས་ཞུ་བའི་གནས་སུ་མི་གཙང་བ་ལས་སྐྱེས་ཤིང་འཕེལ་ནས་ཐུར་
དུ་འགྲོ་བ་དང་། ཚད་དབྱིབས་ནི་ཟླུམ་པ་དང༌། ཕྲ་བ་དང་། སྦོམ་པོར་འགྱུར་ལ་མདོག་སྨུག་པོ་སོགས་གང་ཡང་
རུང་བ་དང་ལྡན་ནོ། །མིང་གིས་དབྱེ་བ་ནི་ཁམས་ཀྱི་ཟས་དང་། དལ་གྱིས་འགྲོ་བ་དང་། མྱང་པར་བྱེད་དང་། སྐམ་
པ་དང་། ལུས་ལ་གནོད་བྱེད་དེ་རྣམ་པ་ལྔའོ། །རྒྱུད་ལས་བཤད་པ་ལྟར་ན་དབྱེ་བ་ཕྱིར་གནས་གཉིས་དང་། ནང་
གནས་ལ་བད་ཀན་དང་། རླུང་དང་། མཁྲིས་པ་དང་། ཁྲག་གི་སྲིན་དང་བཞིར་ཕྱི་ནས་མཁྲིས་སྲིན་ལ་སོ་དང་།
མིག་དང་། པགས་པ་དང་། གཞང་དང་། མཚན་མར་གནས་པའི་སྲིན་དང་ལྔ། ཁྲག་སྲིན་ལ་ཡ་མ་དཀར་ནག་གི་
ནད་རིགས་གཉིས་ཏེ་ཁྱོན་འཁྲུགས་པའི་གནས་ཀྱིས་དབྱེ་བའི་སྲིན་བུའི་ནད་རིགས་བཅུ་གཅིག་ཏུ་ཕྱེ་ནའང་དོན་
ལ་དགོངས་པ་གཅིག་ཏུ་མཐུན་ཞིང་། བྱེ་རིང་ལས་བཤད་པ་ལྟར་དེ་ཐམས་ཅད་བསྡུ་ན་ཚ་སྲིན་དང་གྲང་སྲིན་ཞེས་
རིགས་གཉིས་སུའང་འདུ་བར་རིགས་སོ། །
གསུམ། ནད་རྟགས།
ཕྱི་སྲིན་ནི་བརྟག་སླ་ཞིང་བརྒྱུད་པ་ལས་གསུངས་པ་ལྟར་ཕྱི་སྲིན་གྱིས་ལུས་ལ་ཐོར་པ་དང་། འབྲུམ་པ་དང་།
གཡན་པ་སོགས་སྐྱེད་པར་བྱེད་དོ་ཞེས་པ་ལྟར་དང་། ནང་གནས་སྲིན་ནད་སྤྱིའི་རྟགས་ནི་དཀར་མངར་ཟས་ཀྱིས་
གནོད་པ་དང་། ལྟོ་ཚེ་ལ་ན་ཟུག་ལྡང་དུབ་བྱེད་ཅིང་ཚིག་པ་ཟ་བ་སོགས་འབྱུང་བ་ཡིན་ནོ། །དེ་ཡང་ཚ་བ་དང་
བསྡོངས་ན་ཕོ་མཆིན་མན་ཆད་དུ་ན་ཟུག་ལྡང་དུབ་བྱེད་ཅིང་སྐྱུག་ཚུལ་སྟོན་པ་དང་། ནང་ཁྲོལ་གྲིས་གཏུབ་པ་ལྟ་
བུའི་ན་ཟུག་ཆེ་བ་དང་། སྐབས་སུ་བརྒྱལ་ཞིང་མི་དྲན་པར་འགྱུར་བ། ཁོང་དུ་སྲིན་བུ་འདྲིལ་ཞིང་ཁོང་པ་ཚ་ལ་གྲྭ་བ་
སྐམ་པ་དང་། ཁོང་ནས་ཟུག་ཕར་ཚུར་རྒྱུ་ཞིང་ཕྱི་ཚད་ཆེ་བ། རེས་དགའ་སྟོད་དུ་འཕོ་ཞིང་མདུན་རྒྱབ་སྦྲགས་ཏེ་ན་
བ་དང་། བལྟ་རྩ་ཁོང་གྲིམས་ལ་སྤུན་ཞིང་འཁྱིག་པ་དང་། དྲི་ཆུ་མདོག་དམར་ལ་རླངས་པ་ཆེ་ཞིང་ཀུ་ཡ་མཐུག་པ་
སོགས་བྱུང་ན་ཚ་བའི་སྲིན་ནད་ཀྱི་མི་འགྱུར་བའི་རྟགས་དང་། གྲང་བ་དང་བསྡོངས་ན་ཕྱི་ཡུལ་དུ་དྲོད་མེད་ཅིང་
ཡན་ལག་ཤིང་ལྟར་རེངས་པ་དང་། ཁ་ནས་བད་ཆུ་འཛག་ཅིང་ཁོང་པ་སྦོ་ལ་རེས་འགའ་དྲི་ཆུ་སྡོམ་པ་དང་། ཁ་ཟས་
མི་ལེན་པར་སྐྱུག་གམ་འཁྲུ་བ་དང༌། ཟུག་གཞན་གོང་དང་འདྲ་ལ་ཁོང་པ་མི་ཚ། བལྟ་རྩ་ལེབ་ཆགས་སུ་འཕར་བ་
དང་། ཤེད་ཆུང་ཞིང་དལ་ལ་འཁྱིག་པ་དང་། དྲི་ཆུ་མདོག་སྔོ་བའམ་དཀར་ལ་ཉོག་པ་ཅན་སོགས་བྱུང་ན་གྲང་སྲིན་
གྱི་མི་འགྱུར་བའི་རྟགས་ཡིན་ནོ། །མདོར་ན་ཚ་གྲང་གང་དང་བསྡོངས་ཀྱང་ཁྲོ་ཞིང་ཚིག་པ་ཟ་བ་དང༌། བླ་འཚོལ་
319



སྨྲ་ཞིང་བླ་གཉན་འབྱུང་བ་མང་བ་དང་། གཉིད་འཐུམ་མང་ཞིང་བྲེད་དངངས་འོང་བ་དང་། རྩ་ལ་འགྱུར་བ་སྣ་
ཚོགས་སྟོན་ན་ནད་ཚབས་ཤིན་ཏུ་ཆེ་བ་ཡིན་ནོ། །ནང་སྲིན་བྱེ་བྲག་པའི་རྟགས། དེ་ཡང་བད་ཀན་གྱིས་སྐྱེད་པའི་
སྲིན་ནད་ནི་ཁ་ནས་བད་ཀན་འཛག་ཅིང་ཟས་མི་འཇུ་ལ་ཡི་ག་འཆུས་པ་དང་། བརྒྱལ་ཞིང་མི་དྲན་པ་དང་། རིམས་
ཀྱིས་འདེབས་ཤིང་སྐྱུགས་པ་དང་། ལུས་སྙོམས་ཤིང་ཆམ་པས་འདེབས་པ་སོགས་འབྱུང་བ་ཡིན་ནོ། །ཁྲག་ལས་
བྱུང་བའི་སྲིན་ནད་ནི་མཛེ་དང་མཚུངས་པ་སྟེ། བ་སྤུ་ལྡང་བ་དང་། ལུས་གཡའ་བ་དང་། ཟུག་པ་དང་། སྐྲ་དང་ཁ་
སྤུ་སོགས་འབྲི་བ་དང་། ཤ་པགས་རྩ་རྒྱུས་ཆུ་བ་རྣམས་སྙི་བ་སོགས་འབྱུང་བ་ཡིན་ནོ། །བཤང་བ་ལས་སྐྱེས་པའི་
སྲིན་ནད་ནི་སྲིན་དེ་ཆེས་ཆེར་འཕེལ་དེ་མ་ཞུ་བའི་གནས་སུ་ཞུགས་པར་གྱུར་པ་དེའི་ཚེ་སྒྲོག་པ་དང་། དབུགས་ངན་
འབྱུང་སྟེ་ཕྱི་སའི་དྲི་མ་ལྟ་བུ་ཤིན་ཏུ་མནམ་པར་འགྱུར་བ་དང་། ཐུར་དུ་འཁྲུ་ཞིང་ཡང་ན་ཆུག་པ་སྐམ་པར་བྱེད་པ་
དང་། ལུས་ཕུང་སྐམ་ཞིང་མདོག་སྐྱ་བ། བ་སྤུ་ལྡང་ཞིང་མེ་དྲོད་ཉམས་པ། ལྕི་ཞིང་གཡའ་ལ་གཞང་ཕྱི་རོལ་དུ་འབྱུང་
བ་ཡིན་ནོ། །དེ་ཡང་ཉམས་ཡིག་ལས། མཁྲིས་སྲིན་ཐང་ལ་ལྷུང་བ་སྲོད་དུས་ཟ་བ་དེར་མཇུག་སྲིན་ཞེས་སུ་བཤད་
ལ་ངོ་བོ་ཁྲོས་པའི་སྲིན་ཡིན། ཞེས་གསུངས་པས་ཀྱང་གསལ་ལོ། །
བཞི། བཅོས་ཐབས།
ཕྱི་སྲིན་ལ་ལོ་བཙན་དང་། བྱ་རྒོད་སྤོས། ར་དུག་པ་རྣམས་མར་དང་སྦྱར་བ་མགོ་ལ་བྱུག ཤུ་བའི་ཚིལ་དང་
སྦྱར་བ་ལུས་ལ་བྱུག ཡང་ན་བྱི་ཏང་ཀ་དང་། ལྡོང་རོས། རྒོད་སྤོས་རྣམས་མར་ནག་དང་སྦྱར་བ་བྱུགས་ན་སྲོག་
ཆགས་ཀྱི་སྐྱེ་རྒྱུན་གཅོད། ནང་སྲིན་གྱི་བཅོས་ནི་བད་སྲིན་དང་། རླུང་སྲིན། ཁྲག་མཁྲིས་བསྡོངས་པའི་སྲིན་རྣམས་
ཀྱི་བཅོས་རྒྱུས་པར་གོང་དུ་སྨུག་པོ་དང་གླང་ཐབས་གསོ་སྐབས་སུ་བཤད་པས་འཐུས་ཤིང་། ཁྲག་སྲིན་གྱི་བཅོས་ནི་
མགོ་སྲིན་དང་། གཉན་རིམས་ཀྱི་སྐབས་ནས་བཤད་ཟིན་ལྟར་དང་། མཁྲིས་སྲིན་ལས་སོ་སྲིན་དང༌། མིག་སྲིན།
པགས་སྲིན། མཚན་མའི་སྲིན་རྣམས་ཀྱི་བཅོས་རང་རང་གི་སྐབས་སུ་ཇི་སྐད་བཤད་པ་བཞིན་འཕྲུལ་ལ་བཅོས་པར་
བྱའོ། །བཤང་བ་ལས་སྐྱེས་པའི་སྲིན་བུའི་ནད་ལ་དྲྭ་བའི་རྩ་བ་དང་། བྱི་ཏང་ཀ མུ་ཟི་རྣམས་སྦྱར་བ་བཅུག་ལ་ཕྱིང་
པས་བསྲོ། ཡང་ན་ཆིག་ཐུབ་དང་། བྱི་ཏང་ཀ མ་རུ་ཙེ། ལང་ཐང་ཙེ་རྣམས་བུ་རམ་དང་སྦྲང་རྩི་གང་རིགས་ཀྱིས་
རིལ་བུ་བྱས་ལ་གནའ་བ་དང་དགོ་བའི་རྭ་ཡི་མགོ་ཁུས་འཕུལ་ན་ཕན། གཞང་ལུག་ན་སྣུམ་ལྡན་སྨན་གྱིས་བསྲོས་
ནས་དུགས་བྱ། ཞི་དཀའ་ན་ཐར་ནུ་ཆང་ནང་དུ་བཏུལ་བ་མཐེབ་ཆེན་ཙམ་ལ་བྱི་ཏང་ཀ་དང་། མ་རུ་ཙེ། སྒོག་
གཅིག་ཐུན་རེ་སྦྱར་བ་ལྟོ་སྟོང་ལ་བཏང་ན་ཁོང་སྲིན་དང་གཞང་སྲིན་ཞི་དཀའ་བ་ཐམས་ཅད་འཇོམས། ཅི་ལྟར་ཞི་
320



བྱེད་རིགས་ཀྱིས་མ་ཞི་ན་བྱི་ཏང་ཀ་དང་ཐར་ནུ། དུར་བྱིད། ཁྲོན་བུ་རྣམས་སྦྱར་བའི་སྦྱོང་བཏང་བས་གཞང་སྲིན་
རྙིང་པ་རྩད་ནས་འབྱིན་ནོ། །མདོར་ན་སྲིན་ནད་ཀྱི་རིགས་ཀུན་ལ་རྒྱུད་ཀྱི་བྱི་ཏང་ཀ་བདུན་པ་དང་། མན་རྒྱུད་ཀྱི་
བྱི་ཏང་ཀ་བཅུ་གཉིས་པ་སོགས་ཚུལ་བཞིན་དུ་སྦྱར་བ་བཏང་། ཡང་ན་ཁྱུང་ལྔའི་རིལ་བུ་དང༌། བྱེ་རིང་སྤྱི་འཇོམས་
སྲོག་སྟེར་དྲུག་པ་ཚ་གྲང་ནད་ལ་ཁ་བསྒྱུར་ཅན་ཁོང་དུ་བཏང་བའམ་ཕྱི་ལ་བྱུག་ཅིང་། སྣར་བདུག་པ་སོགས་ནད་
དང་སྦྱར་ལ་བསྟེན། ཡང་ན་སྲིན་སྨན་ལྷ་མོ་བདུན་སྦྱོར་དང་། བྱེ་རིང་ཆིག་ཐུབ་ཀྱི་སྦྱོར་བ་ངོ་མཚར་སྲོག་སྐྱོབ་ལ་ཁ་
བསྒྱུར་གྱི་སྦྱོར་བ་གང་དགོས་དཔྱད་ལ་བཏང་བར་བྱའོ། །མཇུག་གི་བྱ་བའི་རིམ་པ་ནི་སྲིན་གྱི་ནད་ལ་མར་དང་
འདྲེས་པའི་ཟས་ནི་ཤིན་ཏུ་བཟང་ལ་མངར་སྐྱུར་དག་གི་ཁུ་བ་དང་། ཤ་དང་རྒྱུ་སྣེ་སོགས་འདབ་མ་ཅན་གྱི་ཚོད་མ་
རྣམས་ནི་རིང་དུ་སྤང་བར་བྱའོ། །
ཀོང་སྤྲུལ་ཟིན་ཏིག་ལས། སྲིན་ནད་སྤྱི་ལ་རྒྱུད་ཀྱི་བྱི་ཏང་བདུན་པ། གར་ནག་དགུ་པ་བཟི་ཡོད། གསེར་
མདོག་བཅུ་གཅིག རྩ་རྩི་རྡོ་སྦྱོར། གར་ནག་བཅོ་ལྔ། གུར་གུམ་བཅུ་གསུམ། བྱི་ཏང་ག མ་རུ་རྩེ། ལང་ཐང་རྩེ་བཅས་
རྩེ་གསུམ་བསྡེབས་པ་རྣམས་ཟབ། སོ་སྲིན་འགྲམ་སྲིན་གདོང་སྲིན་རྣམས་ལ་ཚངས་པ་དབུལ་སེལ་ལ་རྩེ་གསུམ་
བསྡེབས་པའི་དུ་བ་བརྔུབ། ཤྭ་བའི་མིག་སྐྱག་གམ་མིག་ཚིལ་བདུག་པས་ཀྱང་ཕན། བདུག་པ་ཡ་མ་འཇོམས་པའི་རྡོ་
རྗེ་ལེགས། མགོ་གཟེར་ཚབས་ཆེན་མགོ་ ཐང་བཅུ་གསུམ་དང་། གར་ནག་བཅུ་གསུམ་བཏང་། གཉེན་དང་
བསྡོངས་པ་ལ་ཟུར་ལུགས་གནམ་ལྕགས་ཐོག་མདའ་ཟབ། སོ་སྲིན་ལ་ཤིང་རྟ་དྲུག་པ་ཟབ། ཁྱུང་ལྔ་བཟང་པོ་སོ་བར་
བཟུང་། གཉན་བསྡོངས་པ་དང་། རྨ་སྲིན་ལ་གུར་ཁྱུང༌། ཁྱུང་ལྔ། རྒྱ་ནག་མའང་འཕྲོད་ཅིང་དེ་ལ་རྩེ་གསུམ་
བསྡེབས་ན་ལེགས། རྨ་སྲིན་ལ་ཁྱད་པར་དངུལ་ཁྱུང་ཟབ། སྣ་སྲིན་ལ་གླ་རྩི་ལྔ་སྦྱོར། སྣ་སྨན་གསར་བྱུང་ཉེས་པ་ཀུན་
སེལ་ལམ། སྣ་ཐ་འཐེན་མཁན་ལ་དེ་རང་དྲག་ཆེ། ལྤགས་སྲིན་ལ་སྒྲོན་ཤིང་དང་སྤོས་དཀར་དུད་པས་ཕན་ངེས།
མིག་ལྤགས་སྐྲངས་ཤིང་གཟེར་མེད་པའི་ལྤགས་སྲིན་དེ་རིགས་ལ་བྱེའུ་མཆིལ་པའི་ཐུན་དྲོན་མོ་བྱུགས་པ་ཁོ་ནས་
ཆོག ཡང་ཕུར་ནག་ལོ་མ་རྒྱས་པའི་སྐབས་སུ་ཁརྡ་བྱས་པ་ར་རིལ་ཆུང་བུ་ཙམ་ཆུར་གདུས་པ་དང༌། སྟག་མའི་ལོ་མ་
ཁཎྜ་བྱས་པ་ལ་གླ་རྩི་ཤུ་དག་ཁ་ཚར་བཏབ་པ་ཆུ་བསྐོལ་གྱིས་འཕུལ་ནས་གཉིད་ལོག་པ་དང་། ཤུ་དག་ནག་པོའི་ཆིག་
ཐང་མང་དུ་བསྐྱུར་བ་དང་། ནཱ་གི་གླ་རྩི་མར་དཀར་སྦྱར་བའི་རིལ་བུ་དང་། སྤུ་བ་དཀར་ནག་གང་རྙེད་ཀྱི་རྩ་བའི་
ཐང་ཚན་ཆེར་བཏང་བ་རྣམས་རེ་རེས་ཀྱང་སྲིན་རིགས་ཀུན་ལ་ཕན་པར་བཤད། ཡང་བྱུང་ཚྭ་དང་བྱང་བུལ་བཟང་
པོ་བསླད་མེད་པ། ཟེ་ཚྭ་བསླད་མེད་གསུམ་ཕུལ་གསུམ་སླ་ངར་བླུག་པ་དང་མཉམ་དུ་ནས་འབྲུ་གཅིག་འཕངས་
པས་དེ་ནག་ཚིག་ཏུ་སོང་བ་དང་། ཡང་ནས་འབྲུ་གཅིག་འཕངས་པས་ཚིག ཡང་གཅིག་སོགས་བསྐུར་ནས་ནས་
321



འབྲུ་བཅོ་ལྔ་སོལ་བར་སོང་བའི་བར་བརྔོས། དེ་ནས་ལི་སྡེར་ནང་དུ་བྱོས་ལ་ངད་མ་ཡལ་བའི་སྟེང་དེ་ཉིད་དུ་བྱིས་པ་
ལོ་བརྒྱད་ཀྱི་ཆུ་ཅུང་ཟད་བླུག་སྟེ་གར་སླ་ཞོ་ཙམ་བྱས་པའི་སྟེང་དུ་ཐར་ནུ་བཟང་པོ་མཐེབ་ཆེན་ཕྱེད་གཉིས་ཙམ་ཞིབ་
པར་བཏགས་པ་བསྲེས་ནས་མ་སྐམ་བར་དུ་འཐག དེ་ཉིད་སྣོད་བཟང་པོར་བཅངས་ནས་ནམ་དགོས་དུས་ཐུར་
མགོ་རེ་ཆུ་བསྐོལ་གྱིས་འཕུལ་ན་སྲིན་དང་གླང་ཐབས་མ་ཞུ་དུག་ཐབས་རིགས་ཐེ་ཚོམ་མེད་པར་འཇོམས་པའི་མན་
ངག་ཤིན་ཏུ་ཟབ་པའོ། །ཡང་ཁྱུང་ལྔའི་སྟེང་བྱི་ཏང་ག་ཀུན་གྱི་བུངས་མཉམ་བསྡེབས་པ་དེ་སྲིན་སྨན་གཅིག་ཆོག་
ཡིན། སྲིན་སྨན་གང་ཡང་ཐོག་མར་ཐུན་གཅིག་གཉིས་ཀྱིས་ཅུང་ཕན་པ་ལྟར་སྣང་ཡང་བསྟུད་ན་མི་ཕན་པར་འགྲོ་
བ་ནི་སྲིན་གབ་པ་ཡིན་པས། སྨན་ཐུན་རྗེས་མ་རྣམས་ཀྱི་སྔོན་དུ་ཀ་ར་སོགས་ཅུང་ཟད་རེ་བཏང་ནས་བསླངས། དེ་
རྗེས་སྨན་བཏང་བ་ཟབ་གསུངས། སྲིན་རིགས་ཕལ་ཆེར་ལ་དུད་པ་དང་དཔྱད་སྔ་ན་ཁྲོས་ནས་བཅོས་སུ་མེད་པར་
འགྲོ་བས་གཟབ་དགོས་ཤིང་། ནད་འདི་གདོན་རྒྱབ་ཆེ་བས་རིམ་གྲོ་དང་སྔགས་སོགས་གལ་ཆེ་བར་སྣང་ངོ༌། །
སྲིན་བུ་བུད་སླ་བའི་ཐབས་ནི་གཟེར་སར་བུ་རམ་བྱུག མཐའ་སྐོར་དུ་འབྱར་སྣ་ཚོགས་བྱ། རྨ་ཁོངས་སུ་མུ་ཟི་ནག་
པོ་བཏབ་པས་ཆོག་གོ ། ཡང་སྲིན་ནད་ཀྱི་རྣག་དང་ཆུ་སེར་སོགས་འཛག་པའི་བུག་པ་བརྡོལ་ན། གྲོ་ཟན་སྲབ་མོ་
མར་གོར་འདྲ་བ་གཉིས་ཀྱི་བར་དུ་བུ་རམ་གྱི་ལྡེ་གུ་བྱུགས་ནས་རྨ་ཁར་ཞག་གཅིག་སྦྱར་ནས་བཞག སྲིན་བུ་ཡོད་ན་
ཟན་ཁྲོལ་བུར་ཕུག་ཡོད་པས་འབུ་ཡོད་ཐག་ཆོད་དུ་ས། དུག་འབྱར་ནི། གྲོ་ཟན་གོར་མོ་སྔར་ལྟར་གསུམ་བརྩེགས་
པའི་ཞབས་མའི་སྟེང་དུ་བོང་ནག བར་མའི་སྟེང་འོག་གཉིས་ཀར་བུ་རམ། སྟེང་མའི་ཞབས་སུ་བོང་ནག་གི་ལྡེ་གུ་
བྱུགས་ནས་སྦྱར་བ་སུམ་བརྩེགས་བྱས་པ་དེ་རྨ་ཁར་ཡང་ཡང་གཞག འབུ་མེད་དུས་རུས་པ་བསྣད་མེད་ན་རང་སོས་
འགྲོ་བས་གང་ཡང་མི་དགོས། རུས་པ་བསྣད་ཡོད་ན་རྨ་ཁུང་དུ་རྒྱ་ཚྭ་ལྡོང་རོས་ཆ་མཉམ་གྱི་ཕྱེ་མ་ཡང་ཡང་བླུག་ནས་
རྨ་ཁར་ཤོག་གུ སྦྱར་བས་རུས་ཕྱེ་དོན་རྗེས་རྨ་སྨན་འདེབས་དགོས་སོ། །
བརྒྱུད་པ། སྐྱུགས་པའི་ནད།
སྐྱུགས་པའི་ནད་ནི་རླུང་མཁྲིས་བད་ཀན་སོགས་ནད་གཞི་ཅི་རིགས་ཀྱི་རྐྱེན་གྱིས་ལྭ་བ་ཅན་ཆུ་ཐབས་དང་།
སེར་པོ་བེ་སྣབས། སྨུག་པོ་རྒྱ་བཤལ། དུད་ཁུ། ཟས་དང་སྲིན་སོགས་སྐྱུགས་པའི་སྤྱི་མིང་ཡིན་ལ། འདིར་རྒྱུརྐྱེན་
དང་། དབྱེ་བ། རྟགས། བཅོས་བཞིའི་སྒོ་ནས་བཤད་དོ། །
322



གཅིག རྒྱུ་རྐྱེན།
ཁ་ཟས་མ་ཞུ་བ་དང་། ལྷན། ལྕགས་དྲེག ཁོང་འབྲས། བད་ཀན་སྨུག་པོ། སྲིན་བུ་དང་སྟེང་རླུང་འཁྲུགས་པ།
མི་སྡུག་པའི་ཡུལ་མཐོང་བ་སོགས་རྐྱེན་རྣམ་པ་བརྒྱད་པོ་གང་རུང་གི་ནད་འདི་སྐྱེད་པར་བྱེད་པའི་རྐྱེན་བྱེད་དོ། །
གཉིས། དབྱེ་བ།
རྒྱུའི་སྒོ་ནས་རྣམ་པ་བརྒྱུད་དང་། དེ་བཞིན་ཉེས་པས་དབྱེ་བ་རྐྱང་པ་ལྡན་འདུས་ལས་གྱུར་པ་རྣམ་པ་བཞི་
སྟེ་བཅུ་གཉིས་གསུངས་ཀྱང་འདིར་ཉེས་པས་དབྱེ་བ་རྣམ་པ་བཞིའི་རྟགས་བཅོས་སོགས་བཤད་པར་བྱ་བ་ཡིན་
ནོ། །
གསུམ། ནད་རྟགས།
རླུང་ལས་གྱུར་པ་ཆུ་སྟེང་ཝུ་བ་ཅན་སྐྱུགས་ཤིང་བྲང་རྒྱབ་གཉིས་དང་རྩིབ་ལོགས་གཟེར་ཞིང་མགོ་བོ་འཁོར་
བ་དང་། མཁྲིས་པ་ལས་གྱུར་པ་ཁ་ཁ་ཞིང་སེར་པོ་མཁྲིས་ཐབས་ཅན་ནམ་ཁྲག་ཅན་སྐྱུགས་པ་དང་། ལུས་དྲོད་ཚ་
ཞིང་སྐོམ་དད་ཆེ་ལ་མགོ་བོ་གཟེར། བད་ཀན་ལས་གྱུར་པ་བེ་སྣབས་དང་རོ་བསྐ་མངར་ཅན་སྐྱུགས་པ། དང་ག་
འགག་ཅིང་གདོང་པ་སྐྲངས་ལ་བྲང་ན་བ། འདུས་པ་ལས་གྱུར་པ་ནི་གོང་གི་རྟགས་རྣམས་འདྲེས་པར་སྟོན་ལ་
བཤང་གཅིའི་དྲི་མནམ་ཞིང་དྲག་ཏུ་སྐྱུགས་ན་འཆི་ཉེན་ཡོད།
བཞི། བཅོས་ཐབས། །
ཀུན་ལ་ཟས་སྐོམ་ཡང་ཞིང་འཇུ་སླ་བའི་རིགས་ཅུང་ཟད་རེ་བསྟེན་ཞིང་སྨྱུང་བར་གནས་པ་དང་། ཟས་ཟོས་
རྗེས་ཆུ་གྲང་གིས་གདོང་བཀྲུ་ཞིང་གཏོར། ཁོང་དུ་པུཀྐ་མཱུ་ལ་དང་། པུ་ཤེལ་ཙེ། སོག་ཀ་བ་བཅས་ཀྱི་ཕྱེ་མ་འབྲས་
ཁུར་བཏབ་པ་བཏང་། ཡང་ན་གོ་སྙོད་དང་པི་ལིང་། ཁ་རུ་ཚྭ། ཀ་ར་སྦྲང་དང་སྦྱར་བ་དང་། ཤིང་མངར་དྲུག་པའི་ཕྱེ་
མ་གཉིས་ལྟག་པ་སྤྲད་ལ་གཏོང་བ་དང་། ཤུ་དག་དཀར་པོ་ཆ་གཅིག སོག་ཀ་བ་ཆ་ཕྱེད། འོ་མ་དེའི་ཕྱེད། ཀུན་དང་
མཉམ་པའི་སྐྱེར་དཀར་འབྲུ། འབྲས་ཕྱེ་ཕབ་ཙམ་བཏབ་པ་ཐུན་ཆུང་ངུ་ལན་མང་དུ་བཏང་། སྐེ་སྟོང་དང་མཚོགས་
སྟེང་བྲང་ཁ་སོགས་ལ་ཆུ་དུགས་བྱ། ཁྱད་པར་རླུང་ལས་གྱུར་པར་ཛཱ་ཏི་ཚ་བ་གསུམ་དང་ཚ་སྣ་གསུམ་ཞུན་མར་དང་
323



སྦྱར་བ་ཁོང་དུ་གཏོང་ལ་ལུས་ལ་བྱུག་ཅིང་སྐེ་སྟོང་བསྲེག མཁྲིས་པ་ལས་གྱུར་པར་རྒུན་འབྲུམ་ཤིང་མངར་དུར་བྱིད་
བཅས་ཀྱིས་སྦྱངས་རྗེས་འབྲས་ཡོས་ཁུ་བ་སོགས་སྦྱར་བའམ་ཏིག་ཏ་དྲུག་པའི་ཕྱེ་མ་ཀ་ར་སྦྱར་ལ་བཏང་། བད་ཀན་
ལས་གྱུར་པར་ལ་ལ་ཕུད་དང་ཅོང་ཞིའི་ཐལ་སྨན་ལྟག་པ་སྤྲད་ལ་བཏང་། ཡང་ན་སུག་སྨེལ་བདུན་པ་བཏང་རྗེས་སུ་
སྐྱུགས་བཤལ་གྱིས་སྦྱང་། འདུས་པ་ལས་གྱུར་པ་ནི་ཀུན་གྱི་གསོ་བ་སྦྱར། ཚབས་ཆེ་བར་ཉེས་པ་གང་ཤས་ཆེ་ན་རང་
རང་གི་བཅོས་བྱ། ལྷན་གསང་དང་སྐེ་སྟོང་བསྲེག ཟས་སྐོམ་ཡང་ཞིང་འཇུ་སླ་བའི་རིགས་བསྟེན་པ་དང་། སྤྱོད་ལམ་
བསིལ་དྲོད་སྙོམས་པའི་གནས་སུ་དལ་བར་འདུག་ཅིང་། གོང་བཤད་སློང་རྐྱེན་གྱི་རིགས་སྤང་བར་བྱའོ། །
ཀོང་སྤྲུལ་ཟིན་ཏིག་ལས། སྐྱུགས་ནད་མ་ཞུ་བ་དང་བད་སྨུག་གྱེན་རྒྱུ་འཁྲུགས་པ་སོགས་ལས་འབྱུང་བས་
རིགས་མང་ཡང་། སྤྱི་སྨན་ཤུ་དག་དཀར་པོ་ཆ་གཅིག སོག་ཀ་པ་ཆ་ཕྱེད། འོམ་བུ་དེའི་ཕྱེད། ཀུན་དང་མཉམ་པའི་
སྐྱེར་དཀར་འབྲུ། འབྲས་ཕྱེ་ཕབ་ཙམ་བཏབ་པ་ཐུན་ཆུང་ངུ་ལན་མང་དུ་བཏང་བས་ཆོད། ཤིང་མངར་དྲུག་པའང་
ལེགས། ཡང་ན་སོག་ཀ་པའི་འབྲས་བུ་ལ་རྒྱ་ཚྭ་བུ་རམ་སྦྱར་བའམ། འབྲས་ཀྱི་ཁུ་བར་སྤུ་ཤེལ་རྩེ་དང་སྦྲང་རྩི་བཏབ་
པའམ། འབྲས་ཡོས་ཁྱོར་གང་ཞིབ་པར་བཏགས་པ་ལ་སེ་འབྲུ་པི་ལིང་སྒ་སྐྱ་རྣམས་ཀྱི་ཕྱེ་མ་ཐུན་རེ་ལ་སྦྲང་རྩི་ཐུར་
འགོ་བཏབ་ནས་ཆུ་བཀོལ་གྱིས་འཕུལ། རྐེ་སོགས་ལ་རྡོ་འཁྱག་པ་གླན་ཅིང་གདོང་དུ་ཆུ་གྲོང་གཏོང་། མ་ཐུབ་ན་ཀེ་
སྟོང་དང་ལྷན་གསང་ལ་མེ་བཙའ་བྱ། མ་ཞུ་བ་ལས་བྱུང་བ་སོགས་བྱེ་བྲག་པ་རྣམས་སོ་སོ་ལྟར་བཅོས། ཞེས་སོ། །
དགུ་པ། འཁྲུ་བའི་ནད།
འཁྲུ་ནད་ཅེས་པ་ནི་ནད་གཞིའི་རྣམ་པ་མི་འདྲ་བའི་རྐྱེན་གྱིས་འཁྲུ་དངོས་སུ་ལྦུ་བ་ཅན་དང་། ཁ་མདོག་
སེར་པོ་དང་། དམར་སྨུག་དུད་ཁུ་འདྲ་བ་སོགས་ཐུར་དུ་འཁྲུ་བར་བྱེད་པའི་ནད་ཐུན་མོང་གི་མིང་ཡིན་ལ། དེར་རྒྱུ་
རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་དོ། །
གཅིག རྒྱུ་རྐྱེན། །
མ་ཞུ་བ་དང་། ཕོ་བའི་མེ་དྲོད་ཉམས་པ། རྒྱུ་ལོང་གི་གནས་སུ་གྲང་བ་སྐྱེས་པ། མཁྲིས་པ་སྣོད་དུ་ལྷུང་བ།
མཆིན་ཚད་ཐུར་དུ་བབས་པ་སོགས་ཀྱིས་སྐྱེད་པ་ཡིན་ནོ། །
324



གཉིས། དབྱེ་བ། །
རྒྱུའི་སྒོ་ནས་རྣམ་པ་བཞི་དང་། ཉེས་པའི་སྒོ་ནས་བཞི་སྟེ་བརྒྱད་ཡོད་དོ། །
གསུམ། ནད་རྟགས།
མ་ཞུའི་རྐྱེན་གྱིས་འཁྲུ་ན་ཕོ་བ་འགྱིངས་རྗེས་སུ་འཁྲུ་བ་དང་། མེ་དྲོད་ཉམས་པ་ནི་ཁ་ཟས་གང་ཟོས་པ་དེ་མ་
སྨིན་པར་རྒྱུན་པར་འབྱུང་བ། རྒྱུ་ལོང་ལ་གྲང་བ་ཞུགས་ན་ཁོང་པ་འུར་འཁྲོག་བྱེད་ཅིང་གྲང་བའི་ཚེ་ལྷག་པར་ན་བ།
མཁྲིས་པ་སྣོད་དུ་ལྷུང་ན་འཁྲུ་བའི་མདོག་སེར་ཞིང་ཚ་བ་དང་བཅས་འཁྲུ་བ། མཆིན་ཚད་ཐུར་དུ་བབས་པ་ནི་འཁྲུ་
མདོག་དམར་སྨུག་དུད་ཁུ་ལྟ་བུ་དང་། རླུང་ལས་གྱུར་པ་ནི་ཁོང་པ་སྦོ་འཁྲོག་བྱེད་ཅིང་འཁྲུ་བའི་དུས་ན་ལྦུ་བ་སྒྲ་
བཅས་འཁྲུ་བ་དང་། མཁྲིས་པ་ལས་གྱུར་པ་ནི་འཁྲུ་མདོག་དམར་སེར་དྲི་མ་མནམ་ཞིང་ཚོར་མེད་དུ་འཁྲུ་བ་དང་།
བད་ཀན་ལས་གྱུར་པ་ནི་བེ་སྣབས་ཅན་འཁྲུ་ལ་ལྟོ་བ་ལྕི་ཞིང་སྐྱེག་པ་འབྱུང་བ་དང་། འདུས་པ་ལས་གྱུར་པ་ནི་གོང་
དུ་བཤད་པའི་ཉེས་གསུམ་གྱི་རྟགས་འདྲེས་མར་སྟོན་པ་ཡིན་ནོ། །
བཞི། བཅོས་ཐབས།
མ་ཞུ་བ་དང་མེ་དྲོད་ཉམས་པ་ལ་ཁ་ཟས་སྨྱུང་བར་བྱ་ཞིང་། ཡང་ན་ཟས་སྐོམ་ཡང་ཞིང་འཇུ་སླ་བའི་རིགས་
ཉུང་ཟད་རེ་དང་ཆུ་སྐོལ་དང་ཆང་འཇམ་བསྟེན། སྨན་ལ་དྭ་ལིས་བདུན་པའམ་ཡང་ན་ ཕྱི་རྒྱུད་ཀྱི་རྒོད་མ་ཁ་ཕྱེ་
བཏང་། ཡང་ན་ཚྭ་སྣའི་རིལ་བུ་དང་། འཁྲུ་གཅོད་སེ་འབྲུ་དགུ་པ་སོགས་གང་དགོས་བཏང་། ཟས་སྤྱོད་བསིལ་བའི་
རིགས་སྤངས་ཤིང་གཅན་གཟན་གྱི་སྤུ་དུགས་སོགས་དྲོ་བ་བསྟེན། རྒྱུ་ལོང་གི་གནས་སུ་བད་རླུང་ཞུགས་ན་དྭ་ཏྲིག་
དགུ་པ་བཏང་ལ་རྒྱུ་ལོང་གི་གསང་རྣམས་སུ་མེ་བཙའ་གདབ། ཟས་སྤྱོད་ཀྱི་སྤང་བླང་གོང་དང་མཐུན་པར་བཅོས།
མཁྲིས་པ་སྣོད་དུ་ལྷུང་བ་ལ་དུག་ཉུང་བཞི་ཐང་དང་། མཁྲིས་ཕྱེ་བདུན་པ་བཏང་། ཚབས་ཆེ་ན་རྒྱུད་ནང་བཞིན་གྱི་
བཅོས་བྱ། མཆིན་ཚད་ཐུར་དུ་བབས་པ་ལ་དུག་ཉུང་བཞི་ཐང་དང་། གི་ཝཾདགུ་པ། གུར་གུམ་བདུན་པ། དུག་ཉུང་
བཅོ་ལྔ་པ་སོགས་བཏང་། ཡང་ན་སྨུག་པོ་འཁྲུ་བ་ལྟར་བཅོས། འདི་དག་ལ་ཁ་ཟས་བསིལ་ལ་ཡང་བའི་རིགས་ཉུང་
ཤས་རེ་བསྟེན་པ་དང་། སྤྱོད་ལམ་དྲོ་བ་བསྟེན་པར་བྱའོ། །རླུང་ལས་གྱུར་པ་ལ་སྣུམ་དུགས་དང་སླེ་འཇམ་བྱ་ཞིང་
མན་རྒྱུད་ཀྱི་སེ་འབྲུ་བརྒྱད་པ་བཏང་ལ་ཞུན་མར་བླུད། མཁྲིས་པ་ལས་གྱུར་པ་ལ་མན་རྒྱུད་ཀྱི་སེ་འབྲུ་གསུམ་ཐང་
325



དང་། རྩ་མཁྲིས་བརྒྱད་པའམ་གླ་སྒང་དགུ་པ་འབྲས་བཀྲུས་ཁུ་བ་དང་སྦྱར་བ་བླུད། བད་ཀན་ལས་གྱུར་པ་ལ་མན་
རྒྱུད་ཀྱི་བཅའ་སྒ་དགུ་པ་བཏང་། འདུས་པ་ལས་གྱུར་པ་ལ་ཉེས་པ་གང་ཤས་ཆེ་བའི་གཉེན་པོ་བསྐྱེད་པ་སོགས་
སྐབས་བསྟུན་འཕྲུལ་ཤེས་པར་བྱའོ། །
ཀོང་སྤྲུལ་ཟིན་ཏིག་ལས། འཁྲུ་ནད་མ་ཞུ་བ་ལ་ཟས་སྐོམ་སྤྱི་དང་ཁྱད་པར་གང་མོ་ཞུ་བ་དེ་སྤངས་ཤིང་དེའི་
གཉེན་པོ་སྦྱར། ཕོ་བའི་མེ་དྲོད་ཉམས་པ། རྒྱུ་ལོང་ལ་གྲོང་བ་སྐྱེས་པ། མཁྲིས་པ་སྣོད་ལྟུང་། མཆིན་ཚད་ཐུར་བབས་
རྣམས་སོ་སོ་ལྟར་བཅོས། ཚ་འཁྲུ་མདོག་དམར་རམ་སེར་བ། གྲང་འཁྲུ་མདོག་སྐྱ་བོ་ཟས་མདོག ཡང་ཆུ་གཙང་དུ་
བླུག་པ་ལ་འཁྲུ་བའི་དྲི་མ་ཐུར་མགོ་གང་དལ་བུས་བཞག་པས་ཆུའི་གཏིང་དུ་འགྲོ་བ་ཚ་འཁྲུ། ཆུ་ཁར་ལིང་ངེར་སྡོད་
ན་གྲང་འཁྲུ་ཡིན། ཚ་འཁྲུ་ལ་ཨིནྡྲ་བཞི་ཐང་། གི་ཝཾ་དགུ་པ། གུར་གུམ་བདུན་པ། གཙོ་བརྒྱུད་སོགས་ཀྱིས་ཚད་པ་
བཅག་ནས། གཙོ་བརྒྱད་སྟེང་ད་ཏྲིག ཐ་རམ། སྨག མོན་ཆ་ར་སོགས་ཁ་ཚར་བཏང་བའམ། ཨིནྡྲ་བཅོ་ལྔ། མཁྲིས་
ཕྱེ་བདུན་པ་སོགས་ཀྱིས་འཁྲུ་བ་གཅོད། གྲང་འཁྲུ་ལ་རྒྱམ་ཚྭ་དྲུག་པ། རུ་རྟ་དྲུག་པ་སོགས་སྐབས་སྦྱར་བཏང་། བྱི་
ཏང་བདུན་སྟེང་སྒོ་སྐུ་གོ་ཐལ་དོམ་མཁྲིས་སོགས་བསྡེབས་པའམ། ད་ཏྲིག་བདུན་པ་དང་དགུ་པ། གུ་ལིང་འབྲས་ཀྱི་
རིལ་བུ་སོགས་ཀྱིས་བཅད། བཅད་སྔ་ན་གཟེར་ཆེ་བར་འགྱུར་བས་མཚམས་ཕྱེད་དགོས། གྲོང་འཁྲུ་མ་ཆོད་ན་
མདུན་རྒྱབ་ཀྱི་རྒྱུ་ལོང་གསང་བསྲེག འཁྲུ་ནད་ཚབས་ཆུང་བ་ལ་བྲག་སྐྱ་ཧ་བོའི་རྩ་བའམ་མེ་ཏོག་གི་ཐང་གཅིག་
པུས་ཀྱང་ཆོག ལོ་བཙན་པའི་ཐང་ང་མ། འབྲས་ཐང་ལ་ཚྭ་ཅུང་ཟད་བཏབ་པའམ། དེ་སྟེང་གཙོད་ཁྲག་ཐུན་གཅིག་
ཞིབ་བཏགས་བཏབ་པ་དྲོ་འཇམ་ཉུང་ཙམ་ཡང་ཡང་བྱིན་པས་ཆོད་དོ། །ཞེས་སོ། །
བཅུ་པ། དྲི་མ་འགགས་པའི་ནད།
དྲི་མ་འགགས་པ་ཟེར་བའི་ངོ་བོ་ནི་ནད་གཞི་ཁག་གཅིག་ལ་ཐུན་མོང་དུ་འབྱུང་བའི་བཤང་བ་སྡོམ་པའི་
ནད་ཀྱི་མིང་ཡིན་ལ། འདིར་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་དོ། །
གཅིག རྒྱུ་རྐྱེན།
ཟས་སྤྱོད་དམན་ལྷག་ལོག་པ་སོགས་རྐྱེན་གྱིས་འདུ་བ་འཁྲུགས་ཏེ་རྒྱུ་ལོང་གི་བཤང་ལམ་སྐམ་ནས་དྲི་མ་
སྡོམ་པར་བྱེད་པ་ཡིན་ནོ། །
326



གཉིས། དབྱེ་བ།
རླུང་ལས་གྱུར་པ་དང་། མཁྲིས་པ་ལས་གྱུར་བ། བད་ཀན་ལས་གྱུར་པ། སྲིན་ལས་གྱུར་པ། ཐུར་སེལ་ལོག་པ་
ལས་གྱུར་པ་སོགས་ལྔ།
གསུམ། ནད་རྟགས།
རླུང་ལས་གྱུར་ན་ཕོ་བ་འཁྲོག་ཅིང་རྟུག་པ་སྐམ་ནག་ཤ་བའི་རིལ་མ་དང་འདྲ་བ་འབྱུང་། མཁྲིས་པ་ལས་གྱུར་
ན་རྒྱུ་ཞབས་ན་འདྲིལ་བྱེད་ཅིང་འོག་རླུང་མི་ཐོན། བད་ཀན་ལས་གྱུར་ན་ལྟོ་བ་སྔར་བས་ལྕི་ལ་སྒྲོག་པ་མང་ཞིང་ཕོ་
བ་སྐྲངས་པ་ལྟར་སྒོ། སྲིན་ལས་གྱུར་ན་འཕོངས་ཀྱི་ཨ་ལོང་ཁ་ཟ་ཞིང་ན་ཟུག་ལྡང་དུབ་བྱེད། ཐུར་སེལ་ལོག་ན་ཕོ་བ་
འཁྲོག་ཅིང་བསྒོངས་པ་ལྟར་སྦོ་ལ་འཕྱེན་མི་ཐོན་པ་ཡིན་ནོ། །
བཞི། བཅོས་ཐབས། །
སྤྱིར་རླུང་མཁྲིས་སོགས་འདུ་བ་རང་གི་བཅོས་དང་བསྟུན་ནས་བཅོས་དགོས་ཤིང་། ཐུན་མོང་གི་བཅོས་
ཐབས་མདོར་བསྡུས་འདི་ལྟར། ཨ་རུ་ལྕམ་རྩེ་བུལ་ཏོག་གསུམ་བསྡུས་པའི་ཐང་བཏང་། ཨུག་ཆོས་རྩ་བའམ་མེ་ཏོག་
དང༌། ལ་ཕུག་སྐམ་པོ། བོད་ཚྭ། དུང་ཐལ། སྦྲུལ་ཤ་རྣམས་སྦྱར་བའི་ཕྱེ་རིལ་ཆང་དང་སྦྱར་ལ་བཏང་། ཡང་ན་ན་ལེ་
ཤམ་དང་རྒྱ་སྐྱེགས་གཉིས་ཆ་མཉམ་ཞིབ་པར་བཏགས་པའི་ཕྱེ་མས་དྲི་མ་འགགས་པ་ཐོན། ཡང་ན་སྤྱི་འཛོམས་རྡོ་
རྗེ་ཅན་ཟབ། མ་ཐུབ་ན་བཅོས་ཀྱི་མཆོག་ནི་རྒྱུད་ལས་གསུངས་པ་བཞིན་ནི་རུ་ཧ་ཉིད་ཡིན་པས་ཕྱི་རྒྱུད་ལྟར་སྦྱོར་བ་
རྣོ་འཇམ་གང་རུང་གི་ནི་རུ་ཧ་ལ་ཁ་བསྒྱུར་རླུང་ལ་ཤུ་ཏི། མཁྲིས་པར་ལྕུམ་རྩ། བད་ཀན་ལ་དྲོད་སྨན། སྲིན་ལ་བྱི་
ཏང་ཀས་གཙོ་བྱས་བསྟེན་དགོས་ཤིང་། ཐུར་སེལ་ལོག་ན་རླུང་སྣ་རླུང་གིས་དྲངས་པ་ནི་འོག་རླུང་སྐྱེད་ལ་སྟེང་རླུང་
མནན། འཕོངས་རླུང་ཕྱོགས་སུ་བཟེད་པ་སོགས་བྱས་ན་མཆོག་ཏུ་གྱུར་པ་ཡིན་ནོ། །ཟས་སྤྱོད་གཉིས་པོ་ཡང་འདུ་
བ་གང་ཤས་ཆེ་བའི་སྤྱི་བཅོས་དང་མཐུན་པར་བཅོས་དགོས་སོ། །
ཀོང་སྤྲུལ་ཟིན་ཏིག་ལས། དྲི་མ་འགགས་ནས་མ་ཐོན་པ་ལ་དཀར་པོ་དྲུག་སྦྱོར། ཞི་དྲུག་སྟེང་ཨུག་ཆོས་སམ་
ལྕམ་རྩ་བཏབ་པ། རྩ་ལྟོ་བདེ་བྱེད། ཆང་དང་ཞོག་ཆུ་གང་རུང་ནང་ལན་ཚྭ་བཏབ་ནས་ཅུང་དྲོས་པ་དང་། ཡང་ཨ་རུ་
ལྕམ་རྩ་བུལ་ཏོག་གདུས་པའི་ཐང་རྣམས་ཀྱིས་ཕན། ཚབས་ཆེ་ན་ནི་རུ་ཧས་བྲིང་། ཞེས་སོ། །
327



བཅུ་གཅིག་པ། གཅིན་འགགས་ཀྱི་ནད།
གཅིན་འགགས་ནི་འདུ་བ་འཁྲུགས་པ་སོགས་རྐྱེན་ཅི་རིགས་ཀྱིས་དྲི་ཆུའི་རྒྱུན་སྡོམ་པ་གཅིན་འགགས་ཟེར་
བ་ཡིན་ལ། འདིར་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་དོ།
གཅིག རྒྱུ་རྐྱེན།
ལྒང་པའི་ཁ་ཐུར་དུ་བལྟས་པའི་ངོས་གཉིས་སུ་ཆུ་རྒྱུ་བའི་རྩ་ཡོད་པ་དེ་རྒྱུ་མ་དང་འབྲེལ་ཞིང་། དེ་ལ་ཚ་སྐྱུར་
གྱི་རིགས་བསྟེན་དྲགས་པ་དང༌། རླན་ཚེ་སར་བསྡད་པ། ཆགས་པ་སྤྱད་དྲགས་པ་སོགས་ཟས་སྤྱོད་དམན་ལྷག་
ལོག་པས་འདུ་བ་འཁྲུགས་ཏེ་སྒང་པའི་རྩར་ཞུགས་ནས་གཅིན་ནད་སྐྱེད་པ་ཡིན་ནོ། །
གཉིས། དབྱེ་བ།
གཅིན་སྲི་དང་གཅིན་འགགས་ཀྱི་དབྱེ་བ་གཉིས་ཡོད་པའི་གཅིན་སྲི་ལ་རླུང་མཁྲིས་བད་ཀན་འདུས་པའི་
རྐྱེན་གྱིས་སྲི་བ་བཞི་དང་། འགགས་པ་ལ་ལྒང་པའི་ཁ་འཆུས་པ་དང་། རླུང་འཁྱིལ་བ། ཁྲག་གིས་འགགས་པ། སྤུ་
འདྲིལ་བ། ཆུ་འམ་སྐྲངས་པ། ཁུ་བ་འཁར་བ། བཤང་བས་འགགས་པ། དེའུས་འགགས་པ་དང་རྣམ་པ་བརྒྱད་ཡོད་
དོ། །
གསུམ། ནད་རྟགས།
རླུང་ལས་གྱུར་པའི་གཅིན་སྲི་ནི་སློང་རྐྱེན་སོགས་རླུང་ནད་དང་མཐུན་ཞིང་། ཆུ་མདོག་སྔོ་ལ་ལྒང་པ་དང་
མཚན་མ་གཉིས་ཀོ་གཟེར། མཁྲིས་པ་ལས་གྱུར་ན་ཆུ་མདོག་དམར་སེར་ཚ་བའི་རྟགས་མངོན་ཞིང་ན་ཟུག་ཆེ།
བད་ཀན་ལས་གྱུར་ན་གྲང་བའི་རྟགས་ལྡན་ཞིང་དྲི་ཆུ་སྐ་ལ་འབྱར་བག་ཅན་ཕྱིར་མི་ཐོན་པར་ཡུན་དུ་ཐོགས།
འདུས་པ་ལས་གྱུར་ན་གོང་གི་རྟགས་རྣམས་འདྲེས་མར་སྟོན་པ་ཡིན་ནོ། །གཅིན་སྡོམ་ནི་ལྷང་པ་རྒྱས་ཏེ་གློ་བུར་དུ་
ཁ་འཆུས་ནས་ཆུ་འགགས་པ་ཡིན་པས་ན་ཟུག་ཆེ་ལ་རྒྱུ་ཞབས་སྦོས་པ་ལྟར་སྒང་པ་དང་། སྒྲུང་པ་གཅུས་སྙམ་བྱེད་
ཅིང་བཙིར་ན་དྲི་ཆུ་འབྱུང་བ་ཡིན་ནོ། །ཐུར་སེལ་གྱི་རླུང་གྱེན་དུ་འཁྱིལ་ན་ཆུ་སོར་ན་ཟུག་ལངས་ཤིང་གཅིན་པ་
328



ཉུང་ཤས་ཙམ་བཤང་གཅི་གཏོང་དུས་སུ་འབྱུང་བ་ཡིན། ཁྲག་གིས་འགགས་པ་ནི་མཁལ་མ་དང་བསམ་སེའུ་གང་
རུང་གི་རྩ་འགྲམས་པའམ་ཁྲག་འཁྲུགས་པ་ལས་བྱུང་བས་ཆུ་མདོག་དམར་ལ་ཁྲག་རོས་འགག་པར་བྱེད་ཅིང་རྒྱུ་
ཞབས་གཡས་གཡོན་དུ་ན་ཟུག་འབྱུང་། སྤུ་འདྲིལ་ནི་ཁ་ཟས་ལ་སྤུ་འདྲེས་པ་ལྷང་པའི་རྩར་འགྲིམས་པས་སྐྱེད་ལ་ན་
ཟུག་ཆུང་ཞིང་ཆུ་ཁ་སྙི་ལ་དྲི་ཆུ་འཇིམ་ཞིང་སྤུ་ཉག་ཅན་འབྱུང་། སྒང་པའི་ཁ་ནང་དུ་འདྲིལ་ནས་འགགས་པའམ་
བཤང་ལམ་བར་སྐྲངས་ནས་འགགས་པ་ཡིན་ན་སྐྱངས་པ་སྲ་ཞིང་ན་བ་དང་བཤང་གཅི་འགག་ཅིང་དབུགས་ཀྱང་
སྡོམ་པར་བྱེད། ཁུ་བས་འགགས་པ་ནི་ཁུ་བའི་ཤུགས་བཀག་པའམ་གཅིན་བྲོ་བའི་དུས་སུ་ཉལ་པོ་བྱས་པ་སོགས་
ལས་བྱུང་བས་ན་ཁུ་བ་དང་གཅིན་འདྲེས་ཏེ་མདོག་ཐལ་ཁུ་འདྲ་བ་འབྱུང་། བཤང་བས་འགགས་ཏེ་རྟུག་པ་དང་།
གཅིན་སྡོམ་པའམ་བཤང་གཅི་གཉིས་འདྲེས་པས་འགགས་པ་ཡིན་ན་གཅིན་ལ་བཤང་དྲི་མནམ་པ་ཡིན། རྗེ་
འགགས་ནི་བད་མཁྲིས་ལས་གྱུར་ན་ཁུ་ཆུ་ཁྲག་ཅན་འཛག་ཅིང་སྤུ་དེ་བད་ཀན་ལ་བརྟེན་ཆུས་བཅོས་ཤིང་རླུང་གིས་
བསྒྲིལ་ནས་རྡེའུར་གྱུར་པ་ཡིན་ལ། མངོན་ཚུལ་ནི་ཕོ་མཚན་དང་གཞང་ཁའི་བར་སོགས་ན་བ་དང་། གཅིན་
འགགས་ཤིང་གཏོང་དུས་ཚ་རེག་རེག་འོང་བ། དྲི་མནམ་ཞིང་སྒང་པ་སྦོ་བ། ནད་སྟོབས་རྒྱས་པའི་ཚེ་གཅིན་འབྱུང་
དུས་ན་ཟུག་བཟོད་ཐབས་མེད་པས་སོ་འཆའ་ཞིང་ལུས་འདར་བ་དང་འཁུན་སྒྲ་འབྱིན་པ་སོགས་བྱེད། དེ་ལ་ཡང་
འཆོལ་རྡེ་དང་ཟུག་རྗེ་གཉིས་ཡོད་པ་ལས། འཆོལ་སྡེ་ནི་ཐད་གཅིག་ཏུ་མི་སྡོད་པས་གཅིན་ཡང་བར་མཚམས་
བཅད་ཅིང་འོང་བ། རྟ་ལ་སོགས་པ་ཞོན་པས་རྡེའུ་དཀྲོགས་པའམ་དྲག་ཤུལ་གྱི་ལས་བྱས་རྗེས་གཅིན་པ་ཁྲག་ཅན་
ནམ་རྙོགས་མ་ཅན་འཛག་པ་ཡིན། ཟུག་རྡོ་ཞེས་པ་ཡང་པའི་ཁར་ཟུག་ནས་ཆུ་ཐིགས་ཙམ་ལས་མི་འབྱུང་བར་རྒྱུན་
དུ་སྡོམ་པ་དང་། རྡེའུ་དེ་གཏིང་དུ་ཟུག་ན་ན་ཟུག་ཆེ་བ་ལས་གཅིན་མི་འགག་གོ།
བཞི། བཅོས་ཐབས། །
སྤྱི་ལ་ཚ་སྦྱོར་ཆེན་མོ་བུར་དཀར་རམ་ཆང་དང་སྦྱར་ལ་བཏང་། ཡང་ན་གསེར་བྱེ་བརྒྱད་པ་ལྟག་པ་སྤྱད་
པའམ་སེ་འབྲུ་ཉེར་བཞི་བུ་རམ་དང་སྦྱར་བ་གཟེ་ཆང་ངམ་ཆང་ཞིམ་གྱིས་དབུལ། ཁྱད་པར་ལྡེའུའི་ནད་ལ་རྡོ་རྗེ་
ཅན་དང་། ཨ་རུ་བཅུ་པ། སུག་སྨེལ་བཅུ་པ་སོགས་གང་འཕྲོད་བཏང་། ཞི་དཀའ་ན་སྤྱི་བཅོས་སྟེང་ཁྱད་པར་གྱི་
བཅོས་ཐབས་ནི་མན་རྒྱུད་སྡོལ་བཤིག་སྨན་སྦྱོར་བསྟེན། ལྒང་པ་ཁ་འཆུས་ན་མཛུབ་མོ་གཞང་དུ་བཅུག་ལ་ཁ་
འཆུས་པ་བསྲང་། རླུང་འཁྱིལ་ན་དུགས་དང་བྱུགས་པ་བཀྲུ་འཇམ་རྣམས་ཕྱི་རྒྱུད་ལྟར་བྱ། ཁྲག་གིས་འགགས་ན་སྐུ་
གུ་ཟངས་དུང་ཁ་ཅན་བཅུག་ལ་བཅད་ཅིང་རྒྱ་ཚྭ་དང་ཤུ་དག་གི་ཕྱེ་མ་ལྒང་པར་བསྐུལ་ལ་ཆུ་ཚན་བསྟེན། བཙོད་རྒྱ་
329



སྐྱེགས་ཞུ་མཁན་འབྲི་མོག་བཞི་དང་མཁྲིས་སྣ་སྦྱར་ལ་བཏང་། སྤུ་འགགས་ལ་ལྷང་པའི་ཁ་ནས་མཉེ་ཞིང་བཞོ།
སྐྲངས་པས་འགགས་ན་ཆུ་ལུམས་དང་དུགས་བྱ། ལོང་རྩེ་གཏར། ཡང་ན་དྲི་འགགས་སྐབས་སུ་བཤད་པའི་ནི་རུ་ཧ་
བཏང་ལ་སྐྱངས་པ་ཞུ་བར་བྱ། ཁུ་བས་འགགས་ནི་མཉེས་ལ་བཞོ། བཤང་འགགས་ལ་ནི་རུ་ཧ་རྣོན་པོས་དྲངས།
གང་ཡང་ཐོན་དཀའ་ན་གཅིན་འདྲེན་ཐུར་མས་དབྱུང་། དེའུས་འགགས་པ་སྨན་གྱིས་བཤིག་པ་ལ་མན་རྒྱུད་ཀྱི་
རྡེལ་བཤིག་སྨན་དྲུག་པ་དང་། ཡང་ན་ལྷང་པའི་ཚྭ་སྦྱོར་ཆེན་མོ་བུར་དཀར་རམ་ཆོང་ལ་སྦྱར་བ་བཏང་བའམ་རྣོན་
པོ་དྲུག་པའི་བཤལ་བཏང་། བ་ཚྭ་ནག་མཚུར་སྦྱངས་པའི་ཁུ་བ་འབྲིའི་འོ་མ་དང་མར་ལ་བསྡུས་པའི་སྨན་མར་ལ་ཚ་
སྦྱོར་ཆེན་མོ་ལྟ་བུའི་ཁ་ཚར་བཏབ་པ་དང་། ཟས་སྤྱོད་དྲོད་དུ་བསྟེན་པས་ཆུ་འགགས་ཀྱི་ནད་ཀུན་སེལ་ཞིང་ཁྱད་
པར་རྡེའུ་བཤིག་པར་བྱེད་དོ། །དེས་ཀྱང་ཞི་དཀའ་ན་དཔྱད་ལ་རྡེའུ་དབྱུང་ཐབས་ཀྱི་ཆོ་ག་དམར་ཁྲིད་སོགས་སུ་
གསལ་བར་བཀོད་ཡོད་པ་དེར་ཞིབ་འཇུག་གཏིང་ཟབ་བྱས་ཏེ་ལག་ཏུ་བླང་བར་བྱའོ། །སྤྱོད་ལམ་ཞོན་པ་དང་།
རླན་དང་ཆུ་ལས། ཉལ་པོ་སྤྱོད་པ་སོགས་ལོ་གཅིག་བར་དུ་སྤང་བར་བྱའོ། །
ཀོང་སྤྲུལ་ཟིན་ཏིག་ལས། གཅིན་འགགས་ཚབས་ཆུང་བ་ལ་རྒྱ་ཚྭའི་ཆིག་ཐང་ཁོ་ནས་ཆོག སྤྱིར་བདེ་བྱེད་
ཀུན་ཕན་ནང་དྲོད་སྨན་རིགས་ཆ་འཕྲི། གསེར་ཕྱེ་བསྣན་པས་ཆུ་འགགས་ཚ་གྲང་ཕལ་ཆེར་ལ་ཟབ། ཡང་སེ་འབྲུ་ཉི་
དཀྱིལ་སྟེང་རྒྱུ་སྡིག་གསེར་གསུམ་ཆ་མཐོར་བསྣན་པའང་ཕན་ཆེ། བད་ཀན་གྲང་རླུང་གིས་འགགས་པ་ལ། སུག་
སྨེལ་བཅུ་པ། ཚ་སྦྱོར་ཆེན་མོ། གཡེར་དྲུག་ཆུ་འདྲེན། རིམས་ཚད་ཀྱིས་འགགས་པ་ལ་གུ་གུལ་བཅུ་གཅིག མོ་ནད་
ཀྱིས་འགགས་པ་ལ་རྡོ་རྗེ་ཅན་སྦྱོར་བཏང་། རྡེའུས་འགགས་པ་ཉེན་ཆེ་བས་རྒྱུད་མན་ངག་རྣམས་ཞིབ་མོ་དགོས།
ཞེས་སོ། །
བཅུ་གཉིས་པ། གཅིན་སྙིའི་ནད།
གཅིན་སྙི་ཟ་ཁུ་ཞེས་པ་ནི་བད་ཚིལ་འཕེལ་བ་ཟུངས་སུ་མ་སྨིན་པར་རིམ་གྱིས་གཅིན་དུ་ཟགས་པས་ཟགས་
ཁུ་དང་དྲི་ཆུ་བོངས་ཆུང་ཕྲལ་ཕྲལ་དུ་འབྱུང་ལ་ཆུ་ཁ་སྙི་བས་ན་གཅིན་སྙི་ཟེར། དེ་ལ་རྒྱུ་རྐྱེན་དང་། དབྱེ་བ། རྟགས་
དང་བཅོས་ཐབས་ཏེ་བཞིའི་སྒོ་ནས་བཤད་དོ། །
330



གཅིག རྒྱུ་རྐྱེན།
རོ་ལན་ཚྭ་བ་དང་མངར་བ། ནུས་པ་ལྕི་བསིལ་ཅན་གྱི་ཁ་ཟས་བསྟེན་དྲགས་པ་དང་། རྒྱན་ཚེ་སར་འདུག་
དྲགས་པ་སོགས་ཀྱིས་བད་ཀན་དང་ཚིལ་འཕེལ་བ་ཟུངས་སུ་འགྱུར་མ་ཐུབ་པར་གཅིན་དུ་ལྒང་པར་བགས་ཀྱིས་
ཟགས་པས་གཅིན་འཕེལ་ཏེ་ཟ་ཁུ་སྐྱེད་པར་བྱེད་པས་ན་རྒྱུ་རྐྱེན་ཞེས་བའོ། ། །
གཉིས། དབྱེ་བ།
བད་ཀན་གྱི་ཟ་ཁུ་ལ་མདོག་བད་ཀན་འདྲ་ལ་སྟེང་འོག་དྲི་མ་མེད་པས་ཆུ་འདྲ་བ་དང་། བསྐ་བས་ཆང་དང་
འདྲ་བ། རྙོགས་མ་ཅན་དང་གཅིན་བག་ཅན་སྨུག་པོ་བུར་ཤིང་གི་ཁུ་བ་འདྲ་བ་དང་། ཞག་ལོན་ལས་གར་པོར་གྱུར་
ཞིང་སྤུ་རྩེ་ཅན་དང་། དཀར་བ་འབྲས་ཕྱེ་འདྲ་བ་དང་། ཁུ་ཆུ་འདྲ་བ་དང་། དྲི་མ་ཅན་ཕྱེ་རྩིག་འདྲ་བ་བྱེ་མ་ཅན་
དང་། གཅིན་མང་རེག་བྱ་གྲང་ལ་རོ་མངར་བ་བསིལ་གྱི་ཟ་ཁུ་དང་། ཉུང་ཟད་དལ་བུས་འབྱུང་གི་ཟ་ཁུ་དང་། ནལ་
ནལ་སྤྱིན་བག་ཅན་ཁ་ཆུ་འདྲ་བ་སྟེ་བཅུ་དང་། མཁྲིས་པའི་ཟ་ཁུ་ལ་དྲི་རོ་ཁ་དོག་ནས་ཚིག་གི་ཁུ་བ་འདྲ་བ་ནས་ཚིག་
དང་། ཁ་དོག་ནག་པ་སྣག་ཚ་འདྲ་བ། སྔོ་བ་སྔོན་པོ། ཚ་ཞིང་སེར་བ་སྐྱེར་ཁུ། དྲི་མ་མནམ་ཞིང་དམར་བ་བཙོད་ཁུ།
དྲི་ང་ཞིང་ལན་ཚར་བཅས་པ་ཁྲག་འདྲ་བ་ཁྲག་གི་ཟ་ཁུ་སྟེ་དྲུག རླུང་གྱུར་རླུང་གི་ཟ་ཁུ་ལ་རྐང་མར་འདྲེས་པ་རྐང་གི་
ཟ་ཁུ། ཞག་མདངས་འདྲེས་པ་ཞིག་གི་ཟ་ཁུ། ཆུ་སེར་རྙོག་བཅོས་གླང་ཆེན་གྱི་ཆུ་ལྟར་རྒྱུན་དུ་ནར་མར་འབྱུང་བ་
གླང་ཆེན་ཟ་ཁུ། སེར་སྨུག་སྦྲང་རྩི་འདྲ་བ་བཞི་སྟེ་དྲིལ་བས་ཟ་ཁུའི་ནད་རིགས་ཉི་ཤུ་འབྱུང་བ་ཡིན་ནོ། །
གསུམ། ནད་རྟགས།
མངོན་ཚུལ་ནི་མལ་དུ་གཉིད་དམ་ཉལ་བར་འདོད་ཅིང་རྡུལ་མང་དུ་འབྱུང་བ། ལུས་ལ་གཅིན་གྱི་དྲི་མནམ་
ཞིང་ཁ་མངར་ལ་གྲེ་བ་རྐན་སོགས་སྐམ། ཁ་ཟས་བསིལ་བ་འདོད་པ། ལུས་ཀྱི་ཤ་མདངས་སེར་ཞིང་རྐང་ལག་གི་
མཐིལ་བཞི་ཚ་ལ་གཅིན་མདོག་རྙོག་མ་ཅན་འབྱུང་། གཅིན་པ་བཏང་བའི་ཤུལ་ལ་སྦྲང་མའི་ཚོགས་འདུ་བ་ཡིན།
མངོན་ཚུལ་དེ་ལྟར་མི་གསལ་ན་དྲི་ཆུའི་མདོག་ལ་ངེས་པ་ཡོད་པ་མ་ཡིན་ཏེ། ནད་གཞན་ལའང་ཆུ་མདོག་དེ་འདྲ་
འབྱུང་བའི་མངོན་ཚུལ་དེ་རྣམས་ལ་བརྟག་པ་གཅེས་པར་བཟུང་། དེ་ལྟར་གཞིར་བཟུང་ཐོག་ཁྱད་པར་གྱི་རྟགས་ནི་
བད་ཀན་ལས་གྱུར་ན་ཁ་ཟས་མི་འཇུ་ཞིང་དང་ག་འགགས་པ་དང་གཉིད་ཆེ་ལ་ལུད་པ་མང་ཞིང་སྐྱུག་པར་བྱེད།
331



མཁྲིས་པ་ལས་གྱུར་ན་མཚན་མ་དང་ལྒང་པར་ན་ཟུག་བྱེད་པ། ཁ་སྐམ་ཞིང་ལུས་དྲོད་ཚ་ལ་འཁྲུ་ཞིང་རིམས་ཀྱིས་
འདེབས་པ། རླུང་ལས་གྱུར་ན་སྙིང་འཕར་ཞིང་གཉིད་ཆུང་བ། དབུགས་མི་བདེ་ཞིང་སྙིང་འདར་ལ་གཟེར་བ། ཟས་
ལ་རྔམ་ཞིང་ལུད་པ་མང་དུ་འབྱུང་བ་ཡིན་ལ། མདོར་བསྡུས་ན་གཅིན་སྙིའི་ནད་འདི་ལ་རྒོད་གཡུང་གཉིས་ཏེ། རྒོད་
ནི་ཁྲག་དང་བཅས་ཏེ་འཛག་ཅིང་ཟུག་ཆེ་ལ་རྒོད་པས་སྲོག་ལ་མྱུར་དུ་རྒོལ་བ་ཡིན། གཡུང་ནི་གཅིན་དང་ས་བོན་
འདྲེས་ནས་འོང་ཞིང་རླུང་གིས་རྩ་ཁ་འདས་པ་ཡིན། དེ་ལྟར་གཅིན་སྙིའི་ནད་རིགས་དེ་རྣམས་ངོས་བཟུང་ཐོག་
གསར་དུས་ནས་གསོ་བ་ལ་མ་སྒྲིམ་ན་ཟུངས་དང་འདྲེས་ཕྱིར་གསོ་དཀའ་ལ། གཅིན་སྙིའི་བླ་གཉན་འབྲས་འབྲུམ་
ཐོར་བུ་བཅུ་རྣམས་ཀྱང་གནད་ཀྱི་སྟེང་དུ་འབྱུང་བས་གསོ་ཐབས་ལ་བརྩོན་དགོས།
བཞི། བཅོས་ཐབས།
སྤྱི་ལ། ཁ་ཟས་འབྲུ་རྙིང་དང་སྐམ་སའི་ཤ་སོགས་བསྟེན་ཞིང་མངར་བསིལ་ལན་ཚྭ་ལྕི་བའི་རིགས་རྣམས་
སྤང་། སྤྱོད་ལམ་དྲོ་བའི་གནས་སུ་རྩོལ་བས་བཅག་ཅིང་། གྲང་བ་དང་། རྟ་ཞོན་པ། རླན་སྟེང་དུ་འདུག་པ། ཉིན་
གཉིད་ལོག་པ་སོགས་སྤང་། སྨན་ལ་ཐོག་མར་ཡུང་བ་བཞི་ཐང་ངམ་དེའི་སྟེང་ཉི་དགའ་བསྣན་པ་བཏང་། རླུང་
མཁྲིས་བད་ཀན་ཟ་ཁུ་སོགས་གཅིན་སྙིའི་ནད་རིགས་སྤྱི་ལ་གོང་སྨན་ལུགས་ཀྱི་ཨ་རུ་བཅོ་བརྒྱད་པ་དང་། འཛག་
སྡོམ་ཨ་རུ་བདུན་པ། རི་མིག་ལྔ་པའམ་བདུན་པ་དང་དགུ་པའི་སྦྱོར་བ་སོགས་སྔ་ཕྱི་རེ་མོས་སུ་བཏང་ན་རླུང་མཁྲིས་
བད་ཀན་ལས་གྱུར་པའི་ཟ་ཁུའི་རིགས་དང་། མཁལ་མ་འོར་དུ་ལྷུང་བ་དང་། ས་བོན་བླུགས་པ་དང་། ཟ་ཁུས་ཆུ་སྲི་
ཞིང་། སྙིགས་མ་ལུག་པ་སོགས་ཀུན་ལ་ཟབ། གྲང་བ་ཤས་ཆེ་བའི་རིགས་ལ་སུག་སྨེལ་བཅུ་པ་དང་། འབྲས་རྩེ་བཅོ་
ལྔ་པ་གར་ཚང་གིས་དབུལ་ལ་བཏང་བས་ཐིག་ལེ་འཛག་པ་གཅོད་ཅིང་། མཁལ་རྩ་འགྲམས་པ་སེལ། དེ་སྟེང་ཡུང་
བ། སྐྱེར་པ། སྐྱུ་རུ་བསྣན་པས་གཅིན་སྙི་ཟ་ཁུའི་ནད་ལ་བདུད་རྩི་འདྲ། གཞན་ཡང་སེ་འབྲུ་ཉེར་ལྔ་དང་། སེ་འབྲུ་ཉི་
དཀྱིལ། གོ་ཡུ་ཉེར་བརྒྱད་སོགས་བཏང་ན་མཆོག མཇུག་ཏུ་སེང་ཕྲོམ་སྨན་ཆང་དང་། རྩ་བ་ལྔའི་སྨན་མར། ད་བྱིད་
སྐྱིན་གོར་སོགས་ཀྱིས་མཁལ་ཟུངས་གསོ། དཔྱད་དུ་ཟུག་གཟེར་ཤིན་ཏུ་ཆེ་ན་རྡེའུ་ཆང་བྲན་དང་སྦྱང་སྐམ་ཆང་
བྲན་བསྲོས་པས་དུས་བྱ། ཚིགས་པ་བཅུ་གཉིས་བཅོ་བརྒྱད་བཅུ་པ་སོགས་ནད་དམིགས་གར་ཡོད་སར་མེ་བཙའ་
གདབ།
ཁྱད་པར་གྱི་གསོ་ཐབས་ནི། ཙི་ཏྲ་ཀ་དང་། སྐྱེར་པ། འབྲས་བུ་གསུམ། དུག་ཤུང་། སེང་ཕྲོམ། ཨུཏྤལ། བྱི་
ཚེར། བྱི་ཏང་ཀ དྭ་བ་རྣམས་སྦྱར་བའི་ཁུ་བའམ་ཕྱེ་མ་སྦྲང་དང་སྦྱར་ལ་བཏང་ན་བད་ཀན་གྱི་ཟ་ཁུ་བཅུ་པོ་
332



འཇོམས། པུ་ཤེལ་རྩེ་དང་། སེང་ཕྲོམ། ཙན་དན། ཨ་རུ། སླེ་ཏྲེས། སྐྱུ་རུ། སྐྱེར་པ། བ་ལེ་ཀ་རྣམས་ཀྱི་ཁུ་བའམ་ཕྱེ་མ་
སྦྲང་དང་སྦྱར་བ་བྱིན་ན་མཁྲིས་པའི་ཟ་ཁུའི་རིགས་ལ་བདུད་རྩི་འདྲ། འབྲས་བུ་གསུམ་དང་། ཐང་མ་སྒྲོན་ཤིང་།
སྐྱེར་པའི་རྩ་བ། གླ་སྒང་རྣམས་ཞུན་མར་རམ་ཤ་ཁུར་སྦྱར་བ་བཏང་བས་རླུང་ཤས་ཆེ་བའི་ཟ་ཁུ་འཇོམས་པར་བྱེད།
ཟ་ཁུ་གསུམ་གའི་ནད་ལ་ལྟོ་ནས་སྦྱང་བ་མཆོག་ཅེས་གསུངས། མཇུག་ཏུ་ཚིགས་པ་བཅུ་བཞིའི་གཡས་ཡོན་ཚོན་དོ་
འཇལ་བའི་སར་སྤྲོ་ཚུགས་བདུན། སྤུ་ནག་མཚམས་སུ་སྦྲ་ཚུགས་གདབ་པར་བྱའོ། །བླ་གཉན་ཐོར་བུའི་རིགས་
བཅོས་ཐབས་ལ་རྨ་ལྟར་གསོ་བ་ཡིན་ནོ། །མདོར་བསྡུས་ན་གཅིན་སྙིའི་ནད་འདི་ལ་རྒོད་གཡུང་གཉིས་སུ་བསྡུས་
ཏེ་བཅོས་ཚུལ་བཤད་པ་ལ་རྒོད་པར་གུར་གུམ་བདུན་པ་ཀ་ར་སྦྱར་ལ་བཏོང་། གཡུང་བ་ལ་སེ་འབྲུ་བཅུ་པ་དང་།
ཡང་ན་སུག་སྨེལ་བརྒྱུད་པ་བུ་རམ་དང་སྦྱར་ལ་གཏོང་། ཟས་སྤྱོད་ཟ་ཁུའི་རིགས་གང་ལ་ཡང་ཁ་ཟས་བཅུད་ལ་སྦྱོར་
ཞིང་མཇུག་གི་སྤྱོད་ལམ་ཟླ་གསུམ་ཚན་ལ་བུད་མེད་བསྟེན་པ་སོགས་ལུས་ཟུངས་འཁྲུགས་པའི་བྱ་བ་ཀུན་སྤང་བར་
བྱའོ། །
ཀོང་སྤྲུལ་ཟིན་ཏིག་ལས། གཅིན་སྙི་ཚ་ཤས་ཆེ་ན་ཨ་རུ་བཅོ་བརྒྱུད། གྲང་ཤས་ཆེ་ན་སེ་འབྲུ་ཉི་དཀྱིལ་ལམ་
སེ་འབྲུ་ཀུན་ཕན་གང་རིགས་བཅས། ཡུང་བ། སྐྱེར་བ། སྐྱུ་རུ། གཟེ་མ་བཞི་པོ་གདུས་ཐང་གིས་འཕུལ། ཚིགས་པ་
བཅོ་བརྒྱད་པའམ་བཅུ་དགུ་པ་ཁ་གསུམ་བསྲེག ཆུ་མི་ཐུབ་ཅིང་ཆུ་ཁ་སྙི་བའི་རིགས་ལ་ཤིན་ཏུ་ཟབ་པའི་ཆིག་ཐུབ་
ནི། སུག་སྨེལ། དོམ་མཁྲིས། མཚེའི་ཁརྫ་གསུམ་ཆང་ང་མ་བུ་རམ་ལ་སྦྱར་ནས་བཏང་ན་ཟབ། ཆུ་ཁ་སྲ་སྟི་བྱེད་པ་ལ་
ཉི་དཀྱིལ། ཨ་རུ་བཅུ་པ། བཅོ་བརྒྱད་རྣམ་ཟབ། ཅེས་སོ། །
བཅུ་གསུམ་པ། རྒྱུ་ནད་ཚད་འཁྲུའི་ནད།
རྒྱ་ནད་ཚད་འཁྲུ་ཞེས་བྱ་བའི་རྒྱུ་མཚན་རྒྱ་གར་དང་རྒྱ་ནག་སོགས་ཚད་རླངས་ཆེ་སར་འབྱུང་བ་དང་འཁྲུ་
བའི་དངོས་མིང་ཡིན་ལ། འདིར་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་དོ། །
གཅིག རྒྱུ་རྐྱེན།
ཕོ་བའི་མེ་དྲོད་མི་སྙོམས་པའམ་ཆུང་བའི་མི་རྣམས་དྲོད་རླངས་ཆེ་བའི་ཡུལ་རྒྱ་དཀར་ནག་དང་། བལ་པོ།
མོན་སོགས་ཀྱིས་མཚོན་པའི་སར་ཆུ་མང་དུ་བཏུང་བ་དང་། ཡང་ན་ཟས་ཚོད་མ་ཟིན་པར་ཟོས་པ་དང་། ཤ་རིད་
333



ཤིང་ཏོག་འབྲུ་གསར་སོགས་བཅུད་མེད་པའི་ཁ་ཟས་བསྟེན་པས་མེ་དྲོད་ཕྱིར་བཏོན་པ་དང་། ཕྱི་ཡུལ་དུ་དྲོད་
རླངས་ཆེ་བས་མཆིན་ཚད་སྐྱེད་ནས་ལུས་ཀྱི་ཆུ་ཁམས་ཐུར་དུ་བསྐྱོད་པ་སོགས་ཀྱིས་སྐྱེད་པ་ཡིན་ནོ། །
གཉིས། དབྱེ་བ།
རླུང་དང་། མཁྲིས་པ། ཁྲག བད་ཀན་ལས་གྱུར་པ་དང་བཞི་ཡོད།
གསུམ། ནད་རྟགས།
སྤྱི་རྟགས་ནི་སྙིང་ག་དང་། རྩིབ་ལོགས། ལྟོ་བ། བཤང་ལམ་བཅས་ལ་ན་ཟུག་འབྱུང་ཞིང་ལུས་སྙོམས་པ་དང་
ཁོང་པ་སྦོ། ཁ་ཟས་མི་འཇུ་ཞིང་བཤང་བ་སྲི་བ། དེ་ཡང་མ་སྨིན་པའི་ཚེ་དྲི་ཆུང་ལ་ཆུ་རུ་འཁྲུ། སྨིན་ན་དེ་ལས་གོ་ལྡོག་
ཏུ་འཁྲུ། ཁྱད་པར་རླུང་ལས་གྱུར་ན་ལྕི་བ་སྒྲ་བཅས་ཆུ་རུ་འཁྲུ། མཁྲིས་པ་ལས་གྱུར་ན་འཁྲུ་མདོག་སེར་ནག་སྔོ་ལ་དྲི་
མ་ཚེ། ཁྲག་ལས་གྱུར་ན་ཁྲག་ཏུ་འཁྲུ་ཞིང་། བད་ཀན་ལས་གྱུར་ན་ཟ་ཁུ་དང་བེ་སྣབས་སོགས་འབྱར་བག་ཅན་འཁྲུ་
བ་ཡིན་ནོ། །དེ་ཡང་ཁྲག་དང་མཁྲིས་པ་ལས་གྱུར་པ་ཚ་བ་དང་། བད་རླུང་ལས་གྱུར་པ་གྲང་བ་སྟེ་ཚ་གྲང་གཉིས་སུ་
འདུ་བ་ཡིན་ནོ། །
བཞི། བཅོས་ཐབས།
དང་པོ་སྨིན་པའི་དུས་སུ་ནང་ནུབ་གཉིས་ཀར་ཆུ་སྐོལ་བཏུང་ཞིང་ལུས་ཟུངས་བཟང་ན་སྐྱུང་བར་བྱ། སེ་
འབྲུ་དང་། བིལ་བ། ད་ཏྲིག མ་ནུ་ཤུ་ཟུར། སྒ། འུ་སུ་རྣམས་སྦྱར་བའི་ཐང་གིས་མ་སྨིན་པ་སྨིན་ཅིང་འཁྲུ་བ་གཅོད་
པར་བྱེད་དོ། །བཤང་བ་འགྱིངས་ན་འབྲས་གསུམ་དང་པི་ལིང་རྣམས་བསྐོལ་བའི་ཁྲུས་ཀྱིས་སྦྱང་། ཁོང་དུ་གུར་
གུམ་བགྲུང་ཆུ་ཡོག་ཚད་བཏང་། ཚ་བ་ཆེ་ན་སྐབས་སུ་ཐར་ནུ་དྲུག་པའི་འཁྲུས་ཀྱིས་སྦྱང་བར་བྱ། ཡང་ན་ནི་རུ་ཧའི་
སྦྱོར་བ་བར་མ་འཇམ་པོས་དྲངས། ཕྱེ་མ་སྣོད་ཚད་སེལ་བའི་གུར་གུམ་བདུན་པའི་སྟེང་དུ་མོན་ཆ་ར་དང་། བྲག་
སྐུའི་མེ་ཏོག ད་ཏྲིག་བཅས་བསྣན་པ་འབྲས་ཁུ་སྦྲང་དང་སྦྱར་བ་དང་། མཁྲིས་ཕྱེ་བདུན་སྟེང་བིལ་བ་ཐུན་ལྡབ་སྦྱར་
བའིཕྱེ་མ་བསྟེན་པའམ་གླ་སྒང་བཅུ་སྟེང་བིལ་བ་ཐུན་ལྡབ་སྦྱར་བའི་ཕྱེ་མ་བསྟེན་ན་རྒྱ་ནད་ཚད་འཁྲུའི་ནད་ལ་
བདུད་རྩི་འདྲ། གྲང་ཤས་ཆེ་ན་སྒ་དང་སེ་འབྲུ་བསྣན། ཡང་ན་བཟང་པོ་བཞིའི་སྟེང་དུ་བིལ་བ་དང་། ད་ཏྲིག་སྨག་
དང་གཙོད་ཁྲག་སྦྱར་ལ་བཏང་བའམ་སེ་འབྲུ་བཞི་སྟེང་གཅོད་ཁྲག་སྦྱར་བ་ཆང་གིས་དབུལ། ཚ་གྲང་འཐབ་ལ་ད་
334



ཏྲིག་བདུན་པ་ཆང་ཞིམ་གར་མས་འཕུལ། ཁྲག་མཁྲིས་ཤས་ཆེ་བ་ལ་འཕྱི་བའི་མཁྲིས་པ་སོགས་མཁྲིས་སྣ་ཕྱེ་མ་ཆང་
བཟང་པོས་དབུལ་བའམ་ར་རྒོད་ཀྱི་མཁྲིས་པ་དང་ཁྲག་གི་སྦྱོར་བའི་རིགས་ཤིན་ཏུ་ཕན། ཚབས་ཆེ་ན་རྒྱུ་གཟེར་གྱི་
ནད་བཞིན་བཅོས། ཁ་ཟས་འབྲས་སམ་ཕྱེ་ཐུག་གང་རིགས་ལ་སྒོ་དང་སྤྱོད་སྣ་བཏབ་པ་དང༌། ལུག་དང་བ་ལང་
སོགས་སྐམ་སའི་ཤ་གསར། ཆང་གསར་བ། ཆུ་བསྐོལ་གྲང་སོགས་ཕོ་བའི་མེ་དྲོད་དང་སྦྱར་ལ་ཟས་སྤྱོད་གཉིས་པོ་
བསིལ་དྲོད་དང་ཚ་གྲང་རན་པ་འཚམས་ཚད་བསྟེན་པར་བྱའོ། །
ཀོང་སྤྲུལ་ཟིན་ཏིག་ལས། ཚད་འཁྲུ་ཞེས་པ་རྒྱུ་རིམས་རང་ཡང་མིན་པར་ཕྱི་ཡུལ་དྲོད་རླངས་ཆེ་བ་དང་།
ཟས་ཚོད་མ་ཟིན་པ་དང་བཅུད་མེད་ཟས་སོགས་ཀྱིས་མེ་དྲོད་ཕྱིར་བཏོན་པས་སྙིང་ག་རྩིབས་ལོགས་གཤང་ལམ་
རྣམས་གཟེར། ཁོང་པ་སྦོ། ཟས་མི་ཞུ། ཐོག་མར་ཆུ་རྐྱང་འཁྲུ། སྨིན་ནས་རླུང་མཁྲིས་རང་མདོག་འཁྲུ་བ་དེ་སྟོབས་
ཆུང་ན་ཟས་སྤྱོད་གཟབ་ཅིང་རང་གར་བཞག་པས་འཐུས། མ་ཞི་ན་དམར་གསུམ་འཁྲུ་གཅོད། མཁྲིས་ཕྱེ་བདུན་
པའམ་ཉེར་ལྔ། ད་ཏྲིག་བདུན་པ་དང་དགུ་པ་སྐབས་སྦྱར་བཏང་། རབ་ར་རྒོད་ཀྱི་ཁྲག་དྲོན་མོ། འབྲིང་ཤ་ཁྲག་ཚིལ་
གསུམ་གང་རུང་གི་ཁུ་བ་ཆིག་རྒྱུག་ཆོག་པའི་གསང་སྨན་ཡིན། ནད་འདི་རྒྱའི་ཚད་རིམས་འདར་བུ་ཡེར་བུ་དང་
དོན་གཅིག་པར་ཕོ་བར་རེག་ན་འཁྱག་ཏིང་ངེ་ཡོད་པས་བསིལ་སྨན་གྱིས་བཅོས་ན་ཐུ་རུ་འགྲོ་བས་གོས་དྲོ་ཞིང་ཨ་
རག་བཟང་པོ་ཐིག་ཙམ་འཐུང་ཡང་ཕན། ཞེས་སོ། །
བཅུ་བཞི་པ། དྲེག་གི་ནད།
དེ་ཡང་ནད་ཀྱི་ངོ་བོ་ནི་རླུང་དང་ཁྲག་འཁྲུགས་པའི་ནད་ཡིན་ལ། མིང་ལ་མཐིང་ནག་འཇིགས་པ་ཡང་ཟེར།
འདིར་རྒྱུ་རྐྱེན་དང་དབྱེ་བ་རྟགས་བཅོས་བཞིའི་སྒོ་ནས་བཤད་དོ། །
གཅིག རྒྱུ་རྐྱེན།
དྲེག་ནད་ཀྱི་རྒྱུ་རྐྱེན་ནི་ཁ་ཟས་སོགས་རོ་ཚ་བའི་རིགས་དང་ཤ་ཚིལ་སོགས་སྣུམ་པ་ཅན་རྒྱུན་དུ་བསྟེན་པ་
དང་། ཆང་མང་བཏུང་བ་སོགས་བཟའ་བཏུང་གི་རྐྱེན་དང་། རྒྱུན་དུ་དལ་བར་སྡོད་པ། ཉིན་པར་གཉིད་ལོག་ཅིང་
མཚན་མོར་གཉིད་མ་ལོག་པ། ཆགས་སྤྱོད་མང་དྲགས་པ། རྡོ་དང་དབྱུག་པས་བསྣུན་པ། དྲག་ཤུལ་གྱི་ལས་བྱས་པ་
སོགས་ཀྱིས་ལུས་ཀྱི་ཁྲག་འཁྲུགས་པ་དང་། གཞན་ཡང་རླུང་སྐྱེད་པར་བྱེད་པའི་ཟས་སྤྱོད་བསྟེན་པས་རླུང་གི་ནད་
འཕེལ་དེ་ལོག་པའི་ལམ་དུ་ཞུགས་པས་ཁྲག་རྒྱུའི་ལམ་འགགས་པ་སོགས་ཀྱིས་དྲེག་ནད་སྐྱེད་པ་ཡིན་ལ། ཁྱད་པར་
335



རྟ་ལ་སོགས་པ་ཞོན་ནས་རྐང་པ་ཐུར་དུ་འཕྱང་བར་བྱས་པའི་རྐྱེན་གྱིས་དྲེག་ནད་དེ་དང་པོ་རྐང་པར་རྒྱུ་བ་ཡིན་
ནོ། །
གཉིས། དབྱེ་བ།
དྲེག་ནད་ལ་དབྱེ་ན་རླུང་ལས་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་པ། བད་ཀན་ལས་གྱུར་
པ་དང་བཞི་ཡོད།
གསུམ། ནད་རྟགས།
དྲེག་ནད་ཀྱི་སྤྱི་རྟགས་ནི། (ཤོག་དྲིལ་ལས། ) དྲེག་གི་རྩ་ནི་སྣ་ཐུང་མཁྲང་ལ་གྲིམས། །ཁྲག་ཚད་རྩེ་འདྲ་
ཁྱད་པར་ཅུང་ཞིག་གཡུང་། །དྲེག་གི་ཆུ་ལ་ངེས་མེད་ཚད་པ་འདྲ། །མི་ནོར་རྟགས་སུ་རྭ་གཞོབ་ཁོ་ན་བྲོ། །ཞེས་
པ་ལྟར་དང་། ནད་འདིའི་དང་པོ་མངོན་ཚུལ་ནི་( ཤོག་དྲིལ་ལས། ) དྲེག་གི་ཕྱི་ཡུལ་རྐང་ལག་སྐམ་ཁོལ་བྱེད། །
ལྡང་དུབ་བྱེད་ཅིང་ཡང་ཡང་མེ་ལྟར་འབར། །ཞེས་པ་ལྟར། བརླ་དང་རྐེད་པ། པུས་མོའི་ཚིགས་དང་བྱིན་ཞྭ་
རྣམས་ན་བ་དང་། དེ་དག་གི་གནས་སུ་ཟ་འཕྲུག་འབྱུང་བ། འགུལ་སྐྱོད་བྱས་ཚེ་ཆག་སྙམ་བྱེད་ཅིང་ཚོར་བ་མེད་པ།
ན་ཟུག་ལྡང་དུབ་ཡང་ཡང་བྱེད་པ། དྲེག་ནད་དེ་གསར་པའི་དུས་སུ་པགས་པ་དང་ཁྲག་ལ་གནས་པས་ཟངས་
མདོག་ལྟར་དམར་ཞིང་དྲོད་ཆེ་བ། སྲ་ལ་སྔོ་ཐིག་འབྱུང་བ་དང་། ན་ཟུག་ཤིན་ཏུ་ཆེ་བ་ཡོད་ཅིང་། རྐང་ལག་དང་
རྐེད་པ་སོགས་ལ་བྱ་རྒྱང་མང་པོ་བྱེད་དགོས་པ་སོགས་རྟགས་མངོན་གསལ་ཅན་འབྱུང་བས་རྟོགས་པ་དང་། གསོ་
སླ་བའི་དུས་ཡིན་པས་ནད་གསར་པའི་དུས་འདིར་གསོ་བ་ལ་མ་བསྒྲིམས་ན་ཐ་མ་རྙིངས་ནས་རྩ་དང་ཆུ་རྒྱུས་
ཚིག་ས་དང་ཤ་ཚིལ་སོགས་ཀུན་ལ་ཁྱབ་ཅིང་། ལྷག་པར་སྐྲངས་ཤིང་ན་ཟུག་མི་བཟོད། སྐྱངས་པ་སུ་ལ་བྲེམ་ཞིང་དྲོད་
ཆེ། གཞང་ཁ་དང་རུས་ཚིགས་རྣམས་ཆད་སྙམ་བྱེད་པ་དེ་དུས་ནད་ཀྱི་ཤུགས་རྫོགས་པས་ཞ་བ་དང་འཐེང་བར་
འགྱུར་བས་གསོ་དཀའ་བ་ཡིན་ནོ། །
བྱེ་བྲག་གི་རྟགས། ཁྱད་པར་རླུང་ལས་གྱུར་ན་གཟེར་ཟུག་ཆེ་ཞིང་ཤ་སྣ་འགུལ་བ་དང་སྐྲངས་པ་འཕེལ་
འགྲིབ་བྱེད། སྐྲངས་པ་ནག་པོའམ་སྔོ་ཐིག་འོང་ལ་ཡན་ལག་རེངས་ཤིང་སོར་མོ་རྣམས་འཁུམས། ན་སར་གྲང་མོའི་
རིགས་གླན་ན་ཕན་སྙམ་བྱེད་པའོ། །མཁྲིས་པ་ལས་གྱུར་པ་ནི་དྲོད་ཆེ་ཞིང་སྐྲངས་མདོག་དམར་ལ་སྐྲངས་པར་
ལག་པས་རེག་ན་ན་ཚ་མི་བཟོད་པའོ། །ཁྲག་ལས་གྱུར་ན་སྐྲངས་པར་ཚ་འབྲབ་བྱེད་ཅིང་མདོག་དམར་པོའམ་
336



རྣག་ཏུ་འདྲུལ་བར་བྱེད་པ་དང་། བད་ཀན་ལས་གྱུར་ན་སྐྱངས་པར་ཟ་འཕྲུག་འབྱུང་ཞིང་ལྕི་ལ་འགུལ་དཀའ་བའམ་
རེག་ན་ཚོར་བ་མེད་པ་འབྱུང་། དེ་ཡང་རྐང་མཐིལ་རྒྱུ་ཞིང་མཐེབ་ཆེན་མཁར་བ་དཀར་པོ་དང་། ལོང་རྩ་རྒྱུད་ཅིང་
མཐེབ་ཆུང་མཁར་བ་ནག་པོ་དང་། ཧཱ་སུལ་རྒྱུ་ཞིང་རྙིང་པར་མཁར་བ་ཁྲ་བོ་དང་། ཡང་ན་ནད་གསར་རྙིང་གི་ཁྱད་
པར་ལས་གསར་པ་ཚ་དྲེག་དང་། རྙིང་པར་གྲང་དྲེག་ཏུ་ངོས་འཛིན་ཚུལ་ཡོད་པ་ཡང་ཤེས་དགོས་སོ། །
བཞི། བཅོས་ཐབས།
དྲེག་ནད་གསོ་བ་ལ་སྤྱི་བཅོས་སུ་བསྡུས་ཏེ་ཉེས་པ་གང་ཤས་ཆེ་བའི་རང་རང་གི་གཉེན་པོ་བསྐྱེད་དེ་བཅོས་
པའི་ཚུལ་ནི་དང་པོ་སླེ་ཏྲེས་གསུམ་ཐང་དང་ལྔ་ཐང་གང་རུང་བཏང་རྗེས་སྨན་ཆེན་དང་ཤུ་དག་གླ་རྩི་བཅས་ཀྱི་བྱུག་
པ་དང་། དྲོད་དང་ཟུག་གཟེར་ཆེ་ན་ཆུ་དུགས་བྱ། ཁོང་དུ་གཉན་ཚད་གཅོག་པར་བྱེད་པའི་སྨན་གུ་གུལ་བཅུ་པའམ་
དེ་སྟེང་དངུལ་ཆུ་བཙོ་བཀྲུ་ཚན་རེ་བསྣན་པ་གཏོང་། ཡང་ན་སྤོས་ཁྱུང་བཅོ་ལྔ་པའམ་བོང་ཁྲག་ཉེར་ལྔ་པ་སེང་ལྡེང་
ཁུ་བས་དབུལ་ལ་བཏང་། སྐབས་སུ་དྭངས་མ་གནས་འཇོག་ཀྱང་བཏང་། ཡང་བ་དང་བོང་ནག་གཉིས་ར་དཀར་འོ་
མས་བྱུག་ནའང་ན་ཟུག་གཅོག ཡང་ན་རུ་རྟ་བདུན་སྦྱོར་བྱུགས་པས་དྲེག་ནད་ཟུག་གཅོག་ཅིང་གཏིང་འདོན་བྱེད།
དེ་ལྟར་གསོ་ཐབས་སྦྱར་ཀྱང་ཞི་དཀའ་ན་དངུལ་ཆུ་རིན་ཆེན་བཅོ་བརྒྱད་དམ་སྤོས་དཀར་བཅོ་བརྒྱད་པ་བཏང་
བར་བྱའོ། །དཔྱད་ཀྱིས་བཅོས་པ་ནི་སྐྲངས་དང་ཟུག་གཟེར་ཆེ་དུས་མཐེབ་ཆུང་དྲེག་རྩའམ་གང་ཉེའི་རྩ་གཏར་
དགོས་ཀྱང་གཉན་ཁ་མ་ཆོགས་བར་དུ་མི་གཏར་ཞིང་། ཧ་ཅང་གཏར་བ་སྔས་ན་ནད་ཡུན་རིང་བས་སྔ་མི་རུང་བ་
དང༌། ཁྱད་པར་རླུང་ཤས་ཆེ་ན་རྩ་གཏར་མི་རུང་བས་ཙག་ཙག་ལྷང་ལྷང་ན་བའི་སར་རྔབ་རྭ་བཙུགས་ཏེ་ངན་ཁྲག་
དབྱུང་བར་བྱ། དེས་ཀྱང་གཏིང་འདོན་མི་ཐུབ་ན་དུར་བྱིད་བདུ་ན་སྦྱོར་གྱིས་སྦྱང་བར་བྱ། མདོར་ན་དྲེག་གི་ནད་
འདི་དང་པོ་ཚ་བའི་སྐབས་སུ་ཟས་སྤྱོད་བསིལ་བ་བྱ། ཆུ་གྲང་གི་དུགས་བསྟེན། སྐོམ་ན་སེང་ལྡེང་ཁུ་བ་བཏུང༌། ཞག་
བཅུའམ་ཟླ་ཕྱེད་ལོན་པ་དང་ཚད་པའི་སྟོབས་བྲི་འདུག་ན་བ་རའི་ཞོ་དར་དང་རི་དྭགས་ཀྱི་ཤ་གསར་ཉུང་ཟད་རེ་
བསྟེན། དེ་ནས་རིམ་གྱིས་བྲིད་ལ་གཏོང་བར་བྱའོ། །མཇུག་ཏུ་མུ་ཟིའི་ཆུ་ཚན་དང་། ཡང་ན་བདུད་རྩི་ལྔ་ལུམས་
བསྟེན་ཞིང་། ཆུ་སེར་སྐྱེད་པའི་ཟས་དཀར་མངར་དང་སྐྱུར་གྱི་རིགས་སྤང་། སྤྱོད་ལམ་དྲག་ཤུལ་མ་ཡིན་པར་བྲེལ་
ཙམ་བཅག་པར་བྱའོ། །
ཀོང་སྤྲུལ་ཟིན་ཏིག་ལས། དྲེག་ནད་ཁྲག་ངན་ཆུ་སེར་རྩ་ལ་བབས་པས་རྐང་པའི་མཐེ་བོང་དང་། ལག་པའི་
གྲུ་མོ་ལ་གཟེར་ཆེ་ཞིང་སྐྲང་སྲ་ལ་སྔོ་ཐིག་ཡོད། རྙིང་ནས་མཆེད་པ་ཡིན་པས། སླེ་ཏྲེས་སུམ་ཐང་། བོང་ཁྲག་ཉེར་ལྔ།
337



དངུལ་ཁྱུང་། གྲང་ཤས་ཆེ་ན་སེང་ལྡེང་ཉེར་ལྔ་སོགས་དང་། ཀླུ་བདུད་བཅོ་བརྒྱད་ཀྱིས་ཀྱང་ཕན། སླེ་ཏྲེས་སྲན་ཆུང་
བ་ལྕི་རྣམས་ཀྱི་ཕྱེ་མའམ། མཛོའི་གཅིན་དང་ལྕི་བས་འབྱར་བྱེད། ཁྱད་པར་སྤོས་ཁྱུང་དང་དངུལ་ཆུ་ཉེར་ལྔ་བཏང་
བ་དང་། བྱ་ཁྱུང་སྔོན་པོས་བྱུག་པ་བྱེད་པ་ཟབ། གཉན་ཁ་ཆོག་ནས་དྲེག་རྩ་གཏར། ཞེས་སོ། །
བཅོ་ལྔ་པ། གྲུམ་བུའི་ནད།
གྲུམ་བུ་ཞེས་པ་ཚིགས་མིག་དབར་ལ་ཆུ་སེར་འཕེལ་བས་ཚིགས་རྣམས་ཆག་གྲུམ་བྱུང་བ་ལྟར་དུ་གྱུར་པས་
ན་གྲུམ་བུ་ཞེས་ནད་རྟགས་ལ་བལྟོས་ནས་བཏགས་པའི་ནད་མིང་འདི་ལ་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་
ནས་བཤད་པ་ཡིན་ནོ། །
གཅིག རྒྱུ་རྐྱེན།
གྲུམ་བུའི་རྒྱུ་རྐྱེན་ནི་ཚད་པའི་ནད་རིགས་གང་ལ་བཅུད་ཤོར་བ་དང་། གཏར་བ་སྔས་པ། ལུས་ངག་གིས་
དྲག་ཤུལ་གྱི་ལས་བྱས་པ་སོགས་ཀྱིས་ཚ་བའི་ནད་དེ་བྱེར་ཞིང་། ཕལ་ཆེར་སྨད་དུ་ལྷུང་བ་དེ་ལ་ཆུ་སེར་གྱི་བསྡོངས་
ཟླར་བཅས་པ་ཚིགས་ལ་ཞེན་པའམ་ཤ་རུས་རྩ་རྒྱུས་སོགས་ལ་ཁྱབ་པས་གྲུམ་བུར་གྱུར་པའམ་ཡང་ན་རླན་ཞིང་སྣུམ་
བག་ཆེ་བའི་ཡུལ་དུ་བསྡད་དྲགས་པ་དང་། སྣུམ་བཅུད་ཆེ་བའི་ཁ་ཟས་རྒྱུན་པར་བསྟེན་པས་དྭངས་མ་གནས་སུ་མ་
སྨིན་པར་ཆུ་སེར་རྒྱས་ནས་ཤ་རུས་རྩ་རྒྱུས་རྣམས་ལ་གནས་བཅས་ཏེ་གྲུམ་བུའི་ནད་སྐྱེད་པ་ཡིན་ནོ། །
གཉིས། དབྱེ་བ།
གྲུམ་བུའི་ནད་ལ་ཤ་གྲུམ་དང་། རུས་གྲུམ། རྩ་གྲུམ། ཆུ་བའི་གྲུམ་བུ། གྲུམ་དཀར་དང་གྲུམ་ནག་སྟེ་དྲུག་གོ།
གསུམ། ནད་རྟགས།
སྤྱི་ལ། གྲུམ་བུའི་རྩ་ནི་ཁ་དྲག་གཏིང་ན་རྒྱུག །གྲུམ་བུའི་ཆུ་ནི་སེར་དང་རླངས་པ་ཆེ། །མི་ནོར་རྟགས་སུ་
ངང་པའི་རྒྱབ་དང་འདྲ། །ཞེས་པ་ལྟར། བལྟ་རྩ་འཁྱུག་ཅིང་ཕྲ་ལ་མགྱོགས་པར་འཕར་བ་དང༌། ཁྱད་པར་གཏིང་
ན་རྒྱུག་པའོ། །དྲི་ཆུའི་མདོག་དམར་པོའམ་སེར་ཁ་ཅན་འབྱུང་བའོ། །ན་ལུགས་ནི་གྲང་ཤུམ་ཡུན་རིང་བྱེད་ཅིང་
338



ཤ་པགས་བརྩེ་བ་དང་གདོང་ལ་སྣུམ་བག་ཆགས་པ། མགོ་དང་རྐེད་པ་དཔྱི་མིག་རྣམས་ཟུག་པ། ཤེད་ཆུང་ལ་སྐྱིད་
པ་སྐྱུར་བ། ལུས་ཀྱི་ཤ་འབྲོས་ཤིང་རྡུལ་ཁ་སྙི་བ། རྐང་ལག་གི་ཆ་བཞི་འཁུམས་སམ་རྐང་ལག་བཞི་པོ་ན་རེས་བྱེད་པ།
རུས་ཚིགས་དང་ཤ་རུས་སོགས་ཁོལ་ཞིང་ན་བ། ཆུ་རྒྱུས་གྱོང་ལ་འགུལ་བསྐྱོད་བྱས་ཚེ་ན་ཟུག་ཆེ་ཞིང་སྐད་ངན་
འཆོར་བ། ལུས་དགྱེ་དགུ་དཀའ་ཞིང་མཚན་མོ་ལྷག་པར་ན་བ། ཉིན་མོ་གཉིད་མི་ཐུབ་ཅིང་མཚན་མོ་བྱ་ལྟར་ཡེར་
པའོ། །
བྱེ་བྲག་གི་རྟགས་ལས།
1. ཤ་གྲུམ་ནི་བད་མཁྲིས་ཤས་ཆེ་བས་ཤ་སྦོ་ལ་མདོག་ནག་ཅིང་ཡན་ལག་སྦྲིད་པ་དང་། གློ་སྙིང་མི་བདེ་
ཞིང་སྣ་ཁྲག་མང་དུ་འཛག་ལ་ཤ་དང་རུས་པ་སོ་སོར་འབྱེད་སྙམ་བྱེད་ཅིང་བེམ་པོར་ན་བའོ། །
2. རུས་གྲུམ་ནི་རླུང་ཤས་ཆེ་བས་སྐོམ་དད་ཆེ་བ་དང་། རུས་པར་ཚ་བ་སྐྱེ་ཞིང་ཤ་འཇུ་བ་ཚིགས་ལ་གྲམས་
ཤིང་ཟུག་ཆེ་བས་འགུལ་མི་བཏུབ། གཞན་གྱིས་བསྒུལ་བ་དང་སྒྲ་ཆེན་པོའི་རིགས་མི་བཟོད་པར་གཡང་དུ་བསྐྱུར་
སྙམ་སེམས།
3. རྩེ་གྲུམ་ནི་ཁྲག་ཤས་ཆེ་བས་ལུས་ཀྱི་བཀྲག་མདངས་ཉམས་ཤིང་གློ་སྙིང་མི་བདེ་བ་དང་། དཔྱིའི་རྟ་ཟུར་
གྱི་ཤ་ཆད་སྙམ་བྱེད་པ། ལུས་ཀྱི་རྩ་སྦོས་ཤིང་སྲ་ལ་ན་བའོ། །
4. ཆུ་གྲུམ་ནི་ཆུ་རྒྱུས་གྱོང་ཞིང་འདར་ལ་རེངས་འཁུམས་དང་སྐམ་པ་སོགས་འབྱུང༌།
5. གྲུམ་དཀར་ནི་ཆུ་སེར་སྐྱ་བོས་སྐྱེད་པས་གྲང་བ་ཤས་ཆེ། སྐྲངས་པ་ཡོད་ཀྱང་ན་ཟུག་ཆུང་། རྩེ་ཆུ་སོགས་
ལ་གྲང་རྟགས་སྟོན།
6. གྲུམ་ནག་ནི་ཆུ་སེར་ནག་པོས་སྐྱེད་པས་ཚ་བ་ཤས་ཆེ་བ་དང་། རྐང་ལག་སོགས་སྐམ་ཁོལ་སྣ་ཚོགས་བྱེད་
ཅིང་ན་ཟུག་ཆེ་བ། ཡང་ན་ཤ་གཡོ་བའམ་སྐམ་ལ་ཤའི་མདོག་ནག་ཅིང་རྩེ་ཆུ་སོགས་ལ་ཚ་བའི་རྟགས་སྟོན་པ། སྣ་
ནས་ཁྲག་འཛག་ཅིང་སྙིང་མི་དགའ་བ་སོགས་འབྱུང་བ་ཡིན་ནོ། །གཞན་ཡང་ནད་ཞུགས་པའི་དུས་ཀྱི་ཁྱད་པར་
ནི་གྲུམ་བུའི་ནད་འདི་སྔོ་ལ་ཞུགས་ན་སྐུ་ལ་ཐོན་པ་དང་། སྐུ་ལ་ཞུགས་ན་སྔོ་ལ་ཐོན་པ་ཙམ་ཡིན་ནོ། །
བཞི། བཅོས་ཐབས།
སྤྱི་བཅོས་ལ་དང་པོ་གྲུམ་བུའི་གདོང་ལྷོགས་ཞེས་པའི་ཐང་ཡང་ཡང་བསྟེན་ཞིང་ཆུ་སྐོལ་བཏུང་། དེ་རྗེས་ཀླུ་
བདུད་བཅོ་བརྒྱུད་པའམ་བྱུང་ལུགས་དངུལ་ཆུ་བཅོ་བརྒྱད་པ་ཚ་གྲང་གིས་ཁ་བསྒྱུར་ལ་སེང་ལྡེང་ཁུ་བས་དབུལ།
339



ཡང་ན་གུ་གུལ་བཅུ་པའི་སྟེང་བོང་ཁྲག་སུམ་འགྱུར་སྐོལ་བ་བཏང་། གྲུམ་བུས་མཁལ་རྐེད་ལྷག་པར་ན་བ་ལ་ཨ་རུ་
བཅུ་པའི་སྟེང་སླེ་ཏྲེས་དང་བོང་ཁྲག་བཅུ་བ་བཏང་། སྐབས་སུ་བསམ་འཕེལ་ནོར་བུ་དང་
། སེ་འབྲུ་དྭངས་གནས།
བོང་ཁྲག་ཉེར་ལྔ་རྣམས་རེས་མོས་སུ་བཏང་ལ་དྭངས་མ་རང་གནས་སུ་འཇོག་པ་དང་ཆུ་སེར་ཚ་བ་སྐེམ་པའི་ཐབས་
བྱ། དེ་རྗེས་ཕྱི་རྒྱུད་ཀྱི་འབྲས་བུ་གསུམ་པའི་བདུད་རྩིའི་ཆུ་ལུམས་བྱ་ཞིང་འོག་ནས་བྱུང་བའི་བྱུག་པས་བྱུགས། ཚ་
ཤས་ཆེ་བར་ཙན་དན་ཉེར་གསུམ་པ་བཏང་། ཚ་བ་ཤས་ཆུང་བ་ལ་ཨ་རུ་བཅུ་པ་དང་། འབྲིང་བར་ཨ་རུ་བཅུ་སྟེང་གི་
ཝང་། བ་ཤ་ཀ དངུལ་ཆུ་བཙོ་བཀྲུ་བསྣན་པ་བཏང་ན་ཕན་ཆེ། ཚ་བ་ཤིན་ཏུ་ཆེ་ཞིང་གསོ་དཀའ་ན་ཙན་དན་ཉེར་
གསུམ་པ་སེང་ལྡེང་ཁུ་བས་དབུལ་བ་གུང་གཉིས་སུ་བཏང་། ཡང་ན་གྲུམ་བུའི་ཟུག་གཅོག་ཆེན་མོ་བཏང་། ཚ་བའི་
སྟོབས་བྲི་ནས་སྤོས་ཆུ་དང་རིན་ཆེན་སྦྱོར་བ་གང་དགོས་སྤྱད། གྲང་ཤས་ཆེ་ན་དང་པོ་ཐང་བསྟེན་རྗེས་སྤོས་ཁྱུང་
བཅོ་ལྔའི་སྟེང་དངུལ་ཆུ་བཏུལ་མ་དང་རྩ་བ་ལྔ་ཅུང་ཟད་བསྣན་པའི་རིལ་བུ་བསྟེན་པའམ། སེ་འབྲུ་ལྔ་སྟེང་ཆུ་སེར་
སྨན་གསུམ་དང་བོང་ཁྲག་བསྣན་པ་ནང་ནུབ་ཆུ་སྐོལ་གྱིས་འཕུལ། ཚ་གྲང་གང་ཡང་ཞི་དཀའ་ན་ནད་སྟོབས་ཆུང་
ཆུང་བ་ལ་འབྲས་གསུམ་གྱི་རྒྱུན་སྦྱོང་དང་། ནད་སྟོབས་ཆེ་བར་རྩ་ལྟོ་སྦྲགས་ནས་ཚད་རྙིང་དང་ཆུ་སེར་དག་པར་
སྦྱང་། རྗེས་སུ་ཆུ་ཚན་དངོས་སམ་བདུད་རྩི་ལྔའི་ཆུ་ལུམས་བསྟེན་པ་དང་། ཆུ་ནས་ཐོན་རྗེས་སྤང་སྤོས་དང་མར་
དཀར་སྦྱར་བས་ལུས་ལ་བྱུག་པ་བྱ། ཁ་ཟས་ཆག་ཚེ་དང་། བ་རའི་ཞོ་དར་དང་བསྐོལ་གྲང་དང་ཇ་སོགས་བསིལ་ལ་
ཡང་བའི་ཟས་སྐོམ་བསྟེན་པ་དང་། རུལ་སྐྱུར་སྣུམ་ལྕི་ཚ་སོགས་དུག་དང་འདྲ་བས་སྤང་དགོས། སྤྱོད་ལམ་མེ་ཉིར་
བསྲོ་བ་དང་གཉིད་ལོག་པ། རླན་ཤས་ཆེ་བ་དང་། གྲང་བའི་སར་མི་འདུག ནད་མཇུག་ལ་ཕྱི་རྒྱུད་ཀྱི་སྦྲང་ཆང་
བཏུང་བ་དང་། སེང་ལྡེང་སྨན་མར་དང་རྩ་བ་ལྔའི་སྨན་མར་སོགས་བཟའ་ཞིང་སྐམ་སར་ལུས་མི་རྔུལ་ཙམ་བཅག་
པར་བྱའོ། །བྱེ་བྲག་གི་བཅོས་བྱེད་ཐབས་ནི་འདིར་མ་བཀོད་ཅིང་ཤེས་པར་འདོད་པ་རྣམས་ཀྱིས་གཞུང་གཞན་དུ་
ཤེས་པར་བྱའོ། །
ཀོང་སྤྲུལ་ཟིན་ཏིག་ལས། གྲུམ་བུ་ནི་ན་ཚུལ་དྲེག་དང་ཆ་འདྲ་བ་ལས་ཁྱད་པར་ཚིགས་སྤྱི་དང་ལག་ཚིགས་
ལ་བབས། མཚན་གྱི་རིགས་ལ་གཟེར་ཆེ། སྤྱི་སྨན་བོང་ཁྲག་ཉེར་ལྔ་དང་བཅུ་གཅིག སེང་ལྡེང་ཉེར་ལྔ། སྤོས་ཁྱུང་
བཅུ་དགུ ཀླུ་བདུད་བཅོ་བརྒྱད། ཁྱུང་ལྔ་ཚད་ལྡན། དངུལ་ཁྱུང་རྣམས་དང་། ཚ་ཤས་ཟུག་གཟེར་ཆེ་བ་ལ་གྲུམ་བུའི་
ཟུག་གཅོག་ཆེན་མོ་ཟབ། ཐོག་མར་གཉའ་བའི་རྩ་རྒྱུད་ནས་ན་བ་རྩ་དཀར་དང་བསྡོངས་པ་ཡིན་པས་བསམ་
འཕེལ་ནོར་བུ་དང་ལྟག་པ་སྤྲད། གྲུམ་བུ་སྤྱིར་མེ་གདབ་པ་ཡིན་ཀྱང་ཁྲག་ཤས་ཆེ་བ་ལ་ཐོག་མར་གཏར་ག་འགྲོ་
དགོས། མཁལ་གྲུམ་ལ་ཁྱད་པར་བོང་ཁྲག་ཉེར་ལྔ་ཟབ། ཚད་གཞུག་ཏུ་བྱུང་ན་རྒྱུད་ཀྱི་ག་པུར་ཉེར་ལྔའང་འཕྲོད།
340



ཐུ་ཚབས་ཆེ་བའི་རིགས་ལ་བོང་ཁྲག་གིས་སྨན་འཕུལ་བ་ཤིན་ཏུ་ཟབ། མ་འབྱོར་ན་སྨན་ནང་བོང་ཁྲག་བོངས་
བསྐྱེད་བཏང་བས་ཀྱང་ཕན། དཔྱད་རྔབ་རྭ་གཙོ་ཆེ་བར་བྱེད་ཀྱང་གནད་དུ་མ་སོང་ན་ཡག་ཉེས་ཀྱང་སྣང་། རྗེས་
གཅོད་དྲེག་རྩེའམ་ཆུ་སེར་གདོང་རྩ་ཅུང་ཟད་གཏར་ཡང་རུང་ལ་ཁྲག་གྲུམ་ཤས་མི་ཚེ་བ་རྣམས་ལ་མེ་བཙའ་རང་
ལེགས་པས་ཕྱག་རྒྱུན་མ་ནོར་གདབ་ཤེས་ན་ནད་འདི་རྩད་ནས་འབྱིན་ནུས། མདོར་བསྡུས་དཀྱུས་མཐུན་ཙམ་ལ་
གང་ན་བའི་ཚིགས་ཐམས་ཅད་དུ་མེ་གདབ། རྐང་ལག་མཛུབ་མོ་གར་བབས་ཀྱི་གཡས་ཟུར་གཡོན་ཟུར་གཉིས་སུ་
སྤྲ་བ་སྲན་མ་ཙམ་དྲིལ་བ་དེ་ཕྱེད་མར་བཤེགས་པ་སོ་སོར་བཞག་ནས་མེ་གདབ། ཆུ་སེར་ནི་ཤ་ལྤགས་སྦོས། ཤུ་ཐོར་
དང་ཟ་འཕྲུག་བྱེད་པའི་རིགས་ཡིན་ཅིང་དབྱེ་བ་མང་ཡང་གྲང་བ་དང་བསྡོངས་པའི་ཆུ་སེར་དཀར་པོ། ཚ་བ་དང་
བསྡོངས་པའི་ནག་པོ་གཉིས་སུ་འདུས། གདོན་རྒྱབ་ཀླུ་ས་བདག་གིས་བྱེད་པས་ཚབས་ཆེ་བ་མཛེ། འབྲིང་པོས་དྲེག་
གྲུམ་ཐ་མས་མེ་དབལ་གླང་ཤུ་བས་ལྡག་མགོ་ལུས་ཀྱི་རྨ་རྣམས་བསྐྱེད། དེ་རྣམས་ཀྱི་གཉེན་པོ་རབ་ཏུ་འབྱོར་བ་
རྣམས་དཀར་པོ་གྲང་བ་དང་། ནག་པོ་ཚ་བ་ལྟར་བཅོས། སྤྱི་ལ་སྤོས་ཁྱུང་ངམ་སྤོས་དཀར་བཅུ་པ་དང་ཁྱུང་ལྔ་གང་
འཕྲོད། སེང་ལྡེང་ཉེར་ལྔ། དངུལ་ཁྱུང་ངམ་མན་རྒྱུད་ཀྱི་དངུལ་ཆུ་རིལ་བུ། བྱུག་པ་རེག་པ་བདེ་བྱེད། བྱ་ཁྱུང་ཤེལ་
རལ་ཅན་རྣམས་དང་། སེང་ལྡེང་སྨན་མར་ཟབ། རུས་ལ་ཞེན་ན་པུ་སྤུང་ཚོང་བཏང་དགོས། རྐང་ལག་ཆུ་སེར་གྱི་
རིགས་ལ་ཤུག་འབྲུའི་ཁཎྜ་དང་པུ་རམ་སྦྱར་བ་བཏང་བས་ཕན། ཞེས་སོ། །
ཞར་ལ་བསྟན་པའི་གྲུམ་གསར་གྱི་ནད།
གྲུམ་བུའི་ནང་གཏོགས་གྲུམ་གསར་ཞེས་པ་ནི་ན་ལུགས་སོགས་གྲུམ་བུ་དང་ཕྱོགས་འདྲ་བ་དཔྱི་རྐེད་པུས་
ཚིགས་སོགས་ན་ཟུག་ཆེ་ལ་འགོ་ཡང་སྲིད་པའི་ནད་ཅིག་ཡིན་པ་འདི་ལ་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་
བཤད་པར་བྱའོ། །
གཅིག རྒྱུ་རྐྱེན།
ཚ་བ་གསར་པ་ལ་ཉིན་གཉིད་ལོག་པ་དང་། བཅུད་ཤོར་བ། དྲག་ཤུལ་གྱི་ལས་བྱས་པ་སོགས་རྐྱེན་གྱིས་ཚ་བ་
བྱེར་བ་དང་། ལ་ལ་ནི་ཚ་བའི་ནད་ལ་གཏར་ག་སྔས་པ་དང་ཆང་ནད་སོགས་ཀྱིས་རྐྱེན་བྱས་པ་དང་། ཕལ་མོ་ཆེ་ནི་
བལ་ནད་བཅོས་ཉེས་པས་བྱེར་བ་ལས་བྱུང་། དེའི་ཕྱིར་ནད་འདི་ཉིད་མཆེད་སྐྱེན་ཞིང་ལ་ལར་འགོ་བའང་སྲིད་པ་
ཡིན་ནོ། །
341



གཉིས། དབྱེ་བ།
དཀར་པོའི་རིགས་དང་ནག་པོའི་རིགས་གཉིས་སུ་ཡོད་པ་ཡིན།
གསུམ། ནད་རྟགས།
སྤྱིར་ནད་འདི་ཉིད་ན་ལུགས་སོགས་གྲུམ་བུ་དང་ཕྱོགས་འདྲ་ལ་འོན་ཀྱང་ངེས་པ་མེད་པར་འབབ་ལུགས་ཀྱི་
དབང་གིས་རྟགས་སྣ་ཚོགས་པ་སྟོན་ཏེ་འགའ་ཞིག་དཔྱི་དང་རྐེད་པ་བརླ་རྐང་ལ་ཟུག་གཟེར་ཚེ། ལ་ལ་ནི་ན་ཟུག་
ཆེར་མེད་ཀྱང་བྱིང་ཞིང་ཉོབ་པའི་ཚུལ་སྟོན་པ་དང་། ཁ་ཅིག་ཁམས་འཁྲུགས་ཏེ་རྟོགས་པའི་ཚུལ་སྟོན་ཞིང་སྣ་ཁྲག་
འཛག ཕལ་ཆེར་ལ་ཐོག་མར་མགོ་དང་རྐང་ལག་གི་ཚིགས་གཞི་ན། ལུས་ཀྱི་པགས་པ་བརྩེ་ཞིང་འདར་ལ་གྲང་ཤུམ་
བྱེད་ཅིང་རྨི་ལམ་ཟ་ཟི་མང་། དེ་ནས་དཔྱི་རྐེད་དང་པུས་མོའི་ཚིགས་ལ་འབབ་པ་ཡིན་ནོ། །བབས་ཚུལ་གང་ཡིན་
ཀྱང་ནད་འདི་དང་ག་བདེ་ལ་ཁྱད་པར་དཀར་པོའི་རིགས་ནི་ན་ཟུག་ཆུང་ལ་རྩ་ཆུ་ལ་གླིང་རྟགས་ཡོད། ནག་པོའི་
རིགས་ནི་ན་ཟུག་ཆེ་ཞིང་རྩ་ཆུ་ལ་ཚ་རྟགས་ཆེ་བ་དང་། ལུས་ཀྱི་ཆ་གང་དུ་བབས་པའི་གནས་སོགས་གཡོ་བའམ་
ཡང་ན་སྐམ་ཞིང་པགས་པ་འཐམ། ལ་ལ་ནི་སྐྱིད་ཆུ་འཁུམས་ནས་བརྐྱང་མི་ཐུབ་ཅིང་། སོ་རྙིལ་རུལ་ཞིང་ཁྲག་འཛག་
པ་སོགས་འབམ་རྟགས་དང་འདྲ་བ་འབྱུང་། སྟོད་གཟེར་དང་། སྣ་ཁྲག་འཛག་པ་བར་ཏའི་ནད་དང་། དམུ་རྫིང་
ལོང་བའི་བླ་གཉན་འདི་ལ་བསྡོངས་པ་ཡོད་དོ། །
བཞི། བཅོས་ཐབས།
གྲུམ་བུའི་དུས་སུ་བཤད་པའི་ཟས་སྤྱོད་ལ་གཟབ་པ་དང༌། ནད་འདི་བྱུང་མ་ཐག་ནས་སླེ་ཏྲེས་དང་འབྲས་
གསུམ་སེང་ལྡེང་ཤ་རུའི་ཐང་བཏང་ན་ནད་འདི་བྱེར་མི་སྲིད། དེ་རྗེས་བོང་ཁྲག་བཅོ་བརྒྱད་པ་ཉིན་ཞག་རེ་ལ་ལན་
རེ་བསྟེན་པས་ནད་འདིའི་གདོང་ལྡོག་ཅིང་། གལ་ཏེ་མ་ལྡོག་ཀྱང་ནད་བཅོས་པར་སླ་བའི་གྲོགས་སུ་འགྱུར། ཁྱད་
པར་དཀར་པོ་ལ་སྤོས་ཁྱུང་བཅོ་ལྔ་པ་གཏོང་། ནག་པོ་ལ་གི་ཝཾཆ་བསྐྱེད་པའི་རིན་ཆེན་གྱི་སྦྱོར་བ་དངུལ་ཆུ་བཅོ་
བརྒྱད་བསྟེན་པར་བྱ། དེ་ལྟར་བཅོས་ན་ནད་འདིའི་ན་ཡུན་རིང་བ་དང་། ཡན་ལག་ཞ་འཁུམས་རེངས་པ་སོགས་
དང་བླ་གཉན་གྱི་འཇིགས་པ་དང་སྲོག་ལ་ཉེན་ཁ་སོགས་མི་འབྱུང་ལ། ཁ་ཅིག་གིས་དེ་ལྟ་བུའི་སྤྱོད་ཚུལ་མི་བྱེད་པར་
ཟས་སྤྱོད་གང་བྱུང་ཕྱོགས་མེད་དུ་གློད་པ་དང་། ནད་ངོས་མ་ཟིན་པར་སྨན་སྣ་ཚོགས་གཏོང་བ་སོགས་བྱས་པས་
342



ཉེས་ན་བླ་གཉན་གྱི་ནད་ཀྱང་ངེས་མེད་སྣ་ཚོགས་པ་དེ་ལས་འབྱུང་བར་མ་ཟད་ཕལ་ཆེར་འཆི་ཞིང་། ལ་ལ་ནི་ཡུན་
ཤིན་ཏུ་རིང་པོ་སྦྱོང་བའང་ཡོད། དེ་ཕྱིར་ནད་འདི་ཉིད་ལ་གཟབ་དགོས་པར་རིགས་སོ། །དཔྱད་དུ་ཟུག་དམིགས་
གང་ཡོད་སྟེང་དུ་མེ་བཙའ་གདབ། ནད་འདི་ཡུན་རིང་ལོན་ཀྱང་སྨན་གཞན་ཆེར་མི་འཕྲོད་ལ་དེ་ཕྱིར་གོང་གི་སྨན་
སྟེང་དུ་ཁ་བསྒྱུར་བ་ནི་ཁྲག་ལ་བ་ཤ་ཀ་དང་། གློ་བར་སྲོ་ལོ། སྟོད་གཟེར་ལ་གཟེར་སྨན་སེར་པོ། མེ་དྲོད་ཉམས་ཤིང་
ཕོ་བ་འཚིང་ན་སེ་འབྲུ་བསྣན། དཔྱི་རྐེད་ན་བ་ལ་སུག་སྨེལ་དང་དམར་པོ་གསུམ་སོགས་ཁ་བསྒྱུར་གང་དགོས་
བསྣན། སྐྱིད་པ་འཁུམས་ན་ཨ་སས་དུགས་བྱ་བ་སོགས་སྐབས་ཐོབ་རིག་པས་དཔྱད། སྐབས་སུ་གྲུམ་བུའི་སྤྱི་སྨན་
སྦྱོར་བའི་རིགས་བསྟེན་པ་དང་། རྗེས་སུ་ཆུ་ཚན་ལས་གཞན་གཉེན་པོ་མེད་པས་རང་བྱུང་ངམ་བཟོས་པའི་ཆུ་
ལུམས་བསྟེན་པར་བྱའོ། །ཟས་སྤྱོད་སོགས་གྲུམ་བུའི་སྐབས་དང་མཚུངས་སོ། །
བཅུ་དྲུག་པ། ཆུ་སེར་གྱི་ནད་རིགས།
ཆུ་སེར་གྱི་ནད་ཅེས་པ་ནི་མཁྲིས་པའི་དྭངས་མ་ཆུ་སེར་དུ་གྱུར་པ་ལུས་ཀྱི་ཆ་ཐམས་ཅད་ལ་ཁྱབ་པར་གནས་
པ་དེ་རྐྱེན་གྱིས་རྣམ་པར་གྱུར་ནས་ལུས་དང་སྲོག་ལ་གནོད་ཅིང་གདུང་བས་ན་ཆུ་སེར་གྱི་ནད་ཅེས་བྱ་བ་འདི་ཉིད་
གྱུར་ཚུལ་དང་དབྱེ་བ་རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག ཆུ་སེར་ནད་ཀྱི་འགྱུར་ཚུལ།
དེ་ཡང་ཁ་ཟས་ཀྱི་དྭངས་མ་དེ་ཉིད་ཤ་ཆང་སོགས་གནོད་པའི་བྱེད་ལས་ཀྱིས་ཁྲག་ཏུ་འགྱུར་ཞིང་། ཁྲག་དེའི་
སྙིགས་མ་སྣོད་མཁྲིས་ཀྱི་ནང་དུ་གསོག་པར་བྱེད་པ་དང་། མཁྲིས་པ་དེ་ཉིད་ཀྱི་དྭངས་མ་ཡང་ཆུ་སེར་ཉིད་དུ་གྱུར་པ་
དེ་གནས་ཤ་རུས་དོན་སྣོད་སོགས་ཀྱི་ཕྱི་ནང་ཐམས་ཅད་ལ་ཁྱབ་པར་གནས་ཤིང་། ཁྱད་པར་ཤ་མདངས་ཀྱི་བར་
དང་ཡན་ལག་ལ་སོགས་པའི་ཚིགས་རྣམས་སུ་གནས་པ་དེ་ཉིད་ཟས་སྤྱོད་དམན་ལྷག་ལོག་པ་སོགས་རྐྱེན་ཅི་རིགས་
ཀྱི་དབང་གིས་ལྡང་ཚད་ལས་འཕེལ་ཟད་དུ་གྱུར་པ་ན་ནད་དུ་གྱུར་པ་ཡིན་ནོ། །དེ་ཡང་ཆུ་སེར་འདི་ཉིད་འཕེལ་
བས་ནད་གང་དུའང་མི་འགྱུར་བ་མེད་དེ་གང་ཞེ་ན། ཤ་བཀྲ་དང་། གླང་ཤུ། སྲིན་ཐོར། ཁྱེ་མ། ཤུ་བ། ཟ་རྐོང་། ཟ་
འཕྲུག་རྣམས་ཀྱང་ཆུ་སེར་གྱིས་བྱེད། འོར་དང་། སྐྱ་རྦབ། དམུ་ཆུ་གསུམ་ཡང་ཆུ་སེར་གྱིས་བྱེད། སུར་ཡ། མེ་དབལ།
དྲེག་གྲུམ། གག་ལྷོག་སོགས་དང་རྟོགས་པའི་ཚ་བ་ཐམས་ཅད་ཆུ་སེར་གྱིས་བྱེད། མགོ་དང་ཡན་ལག་བྱང་ཁོག་ལ་
343



སོགས་པའི་རྨའི་ཉེས་པ་ཐམས་ཅད་ཀྱང་ཆུ་སེར་གྱིས་བྱེད། འབྲས་དང་མཛེ་གཉིས་ཀྱང་ཆུ་སེར་ལས་འབྱུང་བས་
འདི་ལ་གསོ་བ་བསྒྲིམ་དགོས་སོ། ། །
གཉིས། དབྱེ་བ།
རིགས་ཀྱི་དབྱེ་བ་བད་རླུང་དང་གྲང་བ་བསྡོངས་པའི་ཆུ་སེར་དཀར་པོ་དང༌། ཁྲག་མཁྲིས་ཚ་ བ་དང་
བསྡོངས་པའི་ཆུ་སེར་ནག་པོ་གཉིས་དང་། འཇུག་སྒོའི་དབྱེ་བ་པགས་ལ་གྲམས་པ་དང་ ཤ་ལ་རྒྱས་པ་རྩ་རུ་རྒྱུ་བ།
རུས་ལ་ཞེན་པ། དོན་ལ་བབས་པ། སྣོད་དུ་ལྷུང་བའོ། །
གསུམ། ནད་རྟགས།
སྤྱི་རྟགས་ནི། ལུས་ལ་ཟ་འཕྲུག་བྱེད་ཅིང་ཐོར་པ་ལེབ་མོར་འོང་བ་དང༌། སྐབས་སྐབས་སུ་ལུས་སྦོ་ཞིང་
སྐྲངས་པ་དང་། པགས་མདོག་སྔོ་ལ་རྩུབ་ཅིང་འབྲུམ་པ་འོང་བ། གྲོ་མ་དང་ཕུབ་མ་སོགས་ཀྱིས་རེག་ན་ཟ་འཕྲུག་
བྱེད་ཅིང་སྐྲ་དང་སྨིན་མ་གཉིས་བྱི་ཞིང་འདྲུགས་པ་སོགས་ཀྱི་ནད་རྟགས་འབྱུང་།
བྱེ་བྲག་གི་རྟགས། །
1. ཆུ་སེར་དཀར་པོའི་རྟགས་ནི་རྩ་ཆུ་གཉིས་ཀར་གྲང་བའི་རྟགས་འབྱུང་ལ། ནམ་ཞོད་ཀྱི་རླན་དུགས་
དང་ཆུར་ཞུགས་ནས་གྲང་བའི་ཚེ་ན་ལྡང་ཞིང་། ལུས་དྲོས་པ་དང་དྲོད་བཅུད་བསྟེན་རྗེས་བདེ་བར་མངོན་ནོ། །
2. ཆུ་སེར་ནག་པོའི་རྟགས་ནི་རྩ་ཆུ་ལ་ཚ་བའི་རྟགས་འབྱུང་ཞིང་། མེ་དང་ཉི་མས་དྲོས་ཤིང་ཆང་འཐུང་
བའི་རྗེས་དང་སྟོན་གྱི་དུས་སུ་ལྡང་བ། འཇུག་སྒོའི་དབང་གིས་ཆུ་སེར་འདི་པགས་པར་གྲུམས་པས་ཟ་འཕྲུག་བྱེད་
ཅིང་ལུས་ལ་ཐོར་པ་ཆུང་ངུ་མང་དུ་འབྱུང་ལ་འཕྲུག་ན་ཆུ་སེར་འཛག་པ་དང་། པགས་མདོག་ཀྱང་སྔོ་ལ་རྩུབ་པ་དང་
གྱོང་ཞིང་སྲིན་ཐོར་མང་པོ་འབྱུང་། ཤ་ལ་རྒྱས་ན་ཞྭ་སྒང་རྣམས་ལ་ཤུ་བ་འབྱུང་ཞིང་ཤ་ཀུན་འགུལ་འཕྲིག་བྱེད་པ་
དང་སྐྲངས་ཤིང་སྦོ་བ་སོགས་འབྱུང་། རྩར་རྒྱུག་ན་རྩ་ཀུན་སྦྲིད་ཅིང་འཁྱུག་པ་དང་། ཚ་མྱག་བྱེད་ཅིང་གྲང་ཞིང་
བསིལ་བའི་སྐབས་སུ་ཟ་བེར་འོང་ལ་རྩ་མིག་ཏུ་སྲོག་ཆགས་རྒྱུ་སྙམ་བྱེད་པ་དང་། རུས་ལ་ཞེན་ན་རུས་པ་ལྷང་ལྷང་
ན་བ་དང་། ཚིགས་དམིགས་རྣམས་ན་ཞིང་བརྐྱང་བསྐུམ་དང་འགྲོ་འདུག་དཀའ་བ། ཚིགས་པའི་ཁ་རྣམས་སྐྲངས་
ཤིང་ཟ་ལ་ཤུ་ཐོར་འབྱུང་། དོན་བབས་ལྔའི་དང་པོ་ཆུ་སེར་དེ་ཉིད་སྙིང་ལ་ཞུགས་ན་ཤེས་པ་འཕྱོ་ལ་སྙིང་འདར་བ།
རོ་སྟོད་བརྒྱངས་པ་ལྟར་ན་ཞིང་སྙིང་མི་དགའ་བ་དང་དབུགས་དངངས་ཤིང་ཚིག་པ་ཟ་བ་དང༌། ཁྲོ་ཚིག་བྱེད་ཅིང་
344



བྲང་ལ་སྲིན་ཐོར་དང་ཤ་བཀྲ་སོགས་འོང་བ་དང་ལྕེ་ལའང་ཐོར་པ་རྒྱུན་ཏུ་འོང་བ་ཡིན། གློ་བར་ཞུགས་ན་གློ་མང་
ཞིང་མིག་དང་རྐང་པའི་བོལ་སྐྲངས་པ་དང་། བྲང་རྒྱབ་གཟེར་ལ་སྐད་འགགས་ཤིང་མཚུལ་པ་སྐམ་པ་དང་། མཆིན་
པར་ཞུགས་ན་མིག་ནས་མཆི་མ་རྒྱུན་དུ་འཛག་ཅིང་ལུས་ལྕི་བ་དང་། སྣ་ཁྲག་འོང་ཞིང་ཕོ་མཆིན་ན་བ་དང་། མཚེར་
པར་ཞུགས་ན་ཁོང་པ་སྤོ་འཁྲོག་བྱེད་ཅིང་མཆུ་ནད་རྒྱུན་དུ་འབྱུང་བ་དང་། མཁལ་མར་ཞུགས་ན་སྐེད་པ་དང་དཔྱི་
དང་བརླ་སུལ་རྣམས་ན་ཞིང་སྨད་ལྕི་ལ་རྐང་པ་སྦྲིད་ཅིང་མཁལ་མ་དང་འབྲེལ་བའི་རྩ་ཀུན་འཁྱུག་པ་དང་། སྣོད་ལ་
བབས་ན་མིག་མདོག་སེར་ལ་ཚ་བར་འགྱུར་བ་དང་སྔོན་ལ་གླང་ཐབས་ལྡང་ཞིང་དེ་རྗེས་སྐབས་སུ་ཆུ་སྡོམ་པ་དང་།
སྐབས་སུ་འཁྲུ་མདོག་སེར་སྨུག་ཅན་འཁྲུ་བ་ཡིན་ནོ། ། །
བཞི། བཅོས་ཐབས་
སྤྱི་དང་བྱེ་བྲག་གཉིས་ལས། སྤྱི་བཅོས་ལ། ཟས་དང་སྤྱོད་ལམ་སྨན་དཔྱད་བཞི་ཡོད་པ་ལས། ཆུ་སེར་དཀར་
པོ་དང་ནག་པོ་གཉིས་ཀྱི་གཉེན་པོ་སོ་སོར་བསྟེན་དགོས་ཏེ། ཐོག་མར་ཆུ་སེར་དཀར་པོ་ལ་ཟས་སྤྱོད་དྲོད་བཅུད་
བསྟེན་པའི་སྒོ་ནས་བཅོས་དགོས་པས། ཁ་ཟས་ཆང་དང་། ལུག་ཤ་དང་། མར་རྙིང་དང་འཕྱི་བ་རྟ་བོང་སོགས་ཀྱི་ཤ་
དང་། བུ་རམ་ཆང་དང་སྦྱར་བ་དང་། གཟེ་མའི་ཆང་དང་། རྩ་བ་ལྔའི་ཟན་ཆང་བུ་རམ་དང་སྦྱར་བ་བསྟེན། སྤྱོད་
ལམ་རླན་ཅན་དང་། གྲང་བ་དང་བསེར་བུ་ཚེ་སར་སྡོད་པ་དང་། ཕུབ་མའི་ལས་སོགས་ཡང་ཞིང་གཡོ་བའི་སྤྱོད་
ལམ་སྤོང་བར་བྱ་ཞིང་། སྤྱི་སྨན་དངུལ་ཆུ་དགུ་པ་འབྲུ་བཅུད་གྲོགས་དང་བསྡེབས་ཏེ་བཏང་བའམ། ཀླུ་བདུད་བཅོ་
བརྒྱད་པ་བཏང་། རྩ་བ་ལྔ་དང་སེང་ལྡེང་། འབྲས་བུ་གསུམ། ཟོ་མར་བཅས་བཙོས་པའི་མར་ཁུ་བུ་རམ་སྦྱར་བ་ལ་
བཅའ་སྒ་ལ་སོགས་པའི་དྲོད་སྨན་སྣ་ཚོགས་པའི་ཕྱེ་མའི་ཁ་ཚར་གདབ་པས་གྲང་བའི་རིགས་ཀྱི་ཆུ་སེར་མ་ལུས་པ་
འཇོམས་པར་བྱེད། ཡང་ན་བཙན་དུག་རིལ་བུ་དང་། མུ་ཟི་འབྲི་མར་ནང་དུ་གདུས་པའི་མར་ནག་སྦྲང་དང་སྦྱར་
ལ་ཟ་ཞིང་། རྩ་བ་ལྔའི་སྨན་མར་དང་ཆང་སོགས་རིག་པས་དཔྱད་ལ་གཏོང་། དཔྱད་དུ་དོན་སྣོད་གང་བབས་ཀྱི་
གསང་རྣམས་སུ་མེ་བཙའ་བྱ། ཆུ་སེར་ནག་པོའི་བཅོས་ཐབས། ཆུ་སེར་ནག་པོ་ལ་ཟས་སྤྱོད་གཉིས་ཀ་བསིལ་བས་
བཅོས་དགོས་ཏེ། ཁ་ཟས་བ་མཛོ་ར་གསུམ་གྱི་ཞོ་དང་དར་བ་མར་གསར་བཅས་པ་དང་། ཆབ་ཚ་དང་རི་དྭགས་ཀྱི་
ཤ་གསར་བསྟེན་ཅིང་། ཆང་དང་མར་རྙིང་པ་དང་ཤ་ལ་སོགས་པ་རུལ་བ་དང་། བུ་རམ་རྣམས་སྤང་བར་བྱ་བ་དང་།
སྤྱོད་ལམ་བསིལ་སར་དལ་བར་འདུག་ཅིང་། སྨན་སྔོན་བུ། ལྕུམ་རྩ། ཨ་རུ་ར། ཐར་ནུ། རེ་ལྕག ཆུ་རྩ། བྱི་ཏང་ཀ ཆུ་
སེར་སྨན་གསུམ་ཆུར་སྦྱངས་པས་བཀྲུ་བ་དང་། དེ་རྗེས་ཕྱི་རྒྱུད་ཀྱི་རྩ་བཤལ་བཏང་ལ་ཆུ་སེར་སྦྱངས། སྐྱེར་པ། སེ་
345



རྒོད། སེང་ལྡེང་། བ་རུ་ར་རྣམས་ཀྱི་ཕྱེ་མ་སྤོས་དཀར་བཅུ་པ་དང་སྦྱར་ལ་བཏང་། ཡང་ན་སྤོས་ཁྱུང་ཉེར་གསུམ་
དང་། ཉམས་ཡིག་དངུལ་ཆུའི་རིལ་བུ། དངུལ་ཆུ་རིན་ཆེན་སྦྱོར་བ་སོགས་གང་འོས་བཏང་། བྱུག་པ་དང་། སྦྱངས་
པ། གཏར་བསྲེག་གི་སྒོ་ནས་བཅོས་པའི་ཐབས་དང་། མཇུག་གི་བྱ་བ་རྣམས་བྱེ་བྲག་གི་བཅོས་བཞིན་ནོ། །
བྱེ་བྲག་གི་བཅོས། བྱེ་བྲག་འཇུག་སྒོའི་དབྱེ་བ་སོ་སོའི་བཅོས་ཐབས་ནི། ཆུ་སེར་ཤ་པགས་སུ་རྒྱས་པ་ལ།
མ་རཱ་ཛ་དང་། ཤུ་དག ལི་ཤི ཙིཏྲ་ཀ་རྣམས་མར་དང་སྦྱར་ཏེ་བྱུག་པར་བྱ། ཡང་ན་སྲད་དཀར་བསྲེགས་པའི་ཐལ་
བ་རྟ་བོང་གི་འོ་མས་སྦྱང་ལ་བྱུག་པ་དང་། ཟ་འཕྲུག་ཅན་ལ་མུ་ཟི་བརྒྱད་པ་དང༌། ཤུ་ཐོར་བྱུང་ན་བཙན་དུག་ལྔ་པ་
སྦྱར་ལ་བྱུག་པར་བྱ་བ་དང་། ཆུ་སེར་འདྲེན་པ་ལ་གཏུམ་པོ་བཅུ་གཅིག་བྱུག དེ་རྣམས་གང་བྱས་ཀྱང་མ་ཕན་ན་རྩ་
ནས་སྦྱོངས་ལ། ཕྱི་རྒྱུད་སེང་ལྡེང་བདུན་པའི་སྨན་མར་སྦྱར་བ་བསྟེན། རྩ་རུ་རྒྱུགས་ན་ནད་དམིགས་གང་དང་ཉེ་
བའི་རྩ་ལ་གཏར་བ་དང༌། རྩ་སྦྱོང་ཕྱི་རྒྱུད་ལྟར་བྱས་རྗེས་ཆུ་སེར་སྐེམ་དགོས་པས་བྱང་ཁོག་ལེའུར་བལྟ་བར་
བྱའོ། །རུས་པར་ཞེན་ན་ལྟོ་དང་རྩའི་ལམ་ནས་སྦྱངས་རྗེས། རྩ་བ་ལྔ་དང་མུ་ཟིའི་སྨན་མར་སྦྱར་ལ། ཚིགས་
དམིགས་སོགས་ཆུ་སེར་གང་བྱུང་སར་བྱུག་པ་དང་། ཡང་ན་བྱ་ཁྱུང་དམར་པོ་སྦྱར་ལ་བྱུག་པའམ་ཚ་ན་རྔབས་རྭ་
བཙུགས་ཏེ་ཆུ་སེར་འདྲེན་ཞིང་གྲང་ན་མེ་བཙའ་བྱ་བ་དང་། ཤ་ལྤགས་རྩ་རུས་ཀུན་ལ་རང་བྱུང་གི་ཆུ་ཚན་ནམ།
བདུད་རྩི་ལྔའི་ལུམས་བསྔགས་ཤིང་། དེ་རྗེས་ཕྱི་རྒྱུད་ཀྱི་སེང་ལྡེང་སྨན་མར་བདུན་པ་སྦྱར་ལ་ནད་རྗེས་བཅད་པར་
བྱའོ། །དོན་སྙིང་ལ་ཞུགས་ན་མན་རྒྱུད་ཀྱི་རྡོ་རྩིའི་སྦྱོར་བ་གཏོང་། དཔྱད་དུ་ཚ་ན་གཏར་ག་དང་གྲང་ན་ཚིགས་
པ་དྲུག་པ་བསྲེག་པ་དང་། བཙན་དུག་རིལ་བུ་དང་སེང་ལྡེང་སྨན་མར་སྦྱར་བའང་བསྟེན་པར་བྱའོ། །གློ་བར་
ཞུགས་ན་ཅུ་གང་བཅུ་གཉིས་པ་གཏོང་ཞིང་། ཚ་ན་གློ་བའི་དྲུག་འགོ་གཏར། གྲང་ན་ཚིགས་པ་བཞི་པ་དང་ལྔ་པ་
བསྲེག་གོ མཆིན་མཆེར་གཉིས་ལ་ཞུགས་ན་ ཕྱི་རྒྱུད་ལྟར་རྩེ་ནས་སྦྱོངས་སམ་ལྟོ་ནས་སྦྱང་བ་ནི་མཆིན་མཆེར་
རང་རང་ལ་ཁ་བསྒྱུར་བ་གཅེས་ཤིང་། གུར་གུམ། བྲག་ཞུན། གླ་རྩི། པི་ལིང་རྣམས་ཀ་ར་དང་སྦྱར་ལ་གཏོང་། ཚ་ན་
མཆིན་མཆེར་གཉིས་ལ་རུ་ཐུང་གཡས་གཡོན་གཏར་བར་བྱ་བ་དང་། གྲང་ན་ཆུ་སེར་གང་དུ་བབས་པའི་གསང་ལ་
མེ་བཙའ་བྱ། མཁལ་མར་བབས་ན་དམར་པོ་བཞི་ཐང་བཏང་ཞིང་། ཕྱི་རྒྱུད་ལྟར་རྩ་སྦྱོངས་བྱས་རྗེས་རྩ་བ་ལྔའི་
སྨན་མར་སྦྱར་བ་དང་། ཆུ་སེར་གང་དུ་བབས་པའི་གསང་དུ་མེ་བཙའ་བྱ། སྣོད་དུ་བབས་ན་གོང་བཤད་ཀྱི་སྔོན་
བུ་བཅུ་པས་སྦྱངས་པ་གལ་ཆེའོ། །མདོར་ན་ཆུ་སེར་དེ་ཉིད་རླུང་མཁྲིས་བད་ཀན་རྐྱང་པ་ལྡན་འདུས་གཉན་དང་
ཁྲག་སོགས་གང་བསྡོངས་པ་དང་དོན་ལྔ་སྣོད་དྲུག་སོགས་གང་ལ་བབས་པའི་གཉེན་པོ་ནི་གོང་དུ་བཤད་པའི་མན་
346



རྒྱུད་ཀྱི་དངུལ་ཆུའི་རིལ་བུ་ལ་ནད་གཞི་གང་དང་བསྡོངས་པའི་གཉེན་པོ་བསྡེབས་ཏེ་སྦྱར་བ་ལས་ལྷག་པ་མེད་
དོ། །ཡང་ཆུ་སེར་ཟད་པས་ཤ་དང་པགས་པ་རྣམས་སྐམ་ཞིང་ཉམས་སྟོབས་མི་སྐྱེ་བ་བྱུང་ན་ཤ་བཟང་པོ་དང་ཆང་
སོགས་ཀྱིས་ཉམས་སྟོབས་གསོ་བར་བྱའོ། །
མན་ངག་རིན་ཆེན་འབྱུང་གནས་ལས། ཆུ་སེར་སྤྱི་རྟགས་ཟ་འཕྲུག་ཐོར་བ་འོང་། །སྐབས་སུ་ལུས་སྐྲངས་
སྐུ་དང་སྨིན་མ་བྱི། །ཁྱད་པར་ཆུ་སེར་དཀར་པོ་རྩ་ཆུ་གྲང་། །ནམ་ཞོད་རླན་དུགས་ཆུར་ཞུགས་གྲང་ཚེ་ལྡང་། །
ཆུ་སེར་ནག་པོ་རྩ་ཆུ་ཚ་བ་སྐྱེ། །མེ་ཉིས་དྲོས་ཤིང་ཆང་འཐུང་སྟོན་དུས་ལྡང་། །སྨན་སྤོས་ཁྱུང་བཅུ་དགུ་དང་སྤོས་
ཁྱུང་ཉེར་གསུམ་སོགས་དང་། སེང་ལྡེང་གི་སྦྱོར་བ་གཏོང་ཚུལ་སོགས་བསྟན་པ་ལྟར་ཤེས་པར་བྱའོ། །
བཅུ་བདུན་པ། རྩ་དཀར་གྱི་ནད།
རྩ་དཀར་གྱི་ནད་ཅེས་པ་ནི་ཀླད་པ་ལས་བྱུང་རྐྱང་མ་དང་འབྲེལ་བ་རླུང་གཙོ་བོར་གྱུར་པའི་རྩ་དེའི་མ་ལག་
གཙོ་བོ་བྱ་བ་བྱེད་པའི་ཆུ་རྩ་དགུ་ཡོད་ལ། རྩ་དེ་རྣམས་སུ་རིམས་དུག་ཚ་བ་སོགས་ཀྱི་ནད་ཞུགས་ཏེ་མི་བཟོད་པའི་
ཟུག་རྡུ་དུ་མ་སྐྱེད་པས་སྤྱིར་དེ་ལྟར་མིང་བཏགས་པ་ཡིན་ལ། འདིར་རྩ་དཀར་གྱི་གྱེས་ཚུལ་དང་རྒྱུ་རྐྱེན་དབྱེ་བ་
རྟགས་བཅོས་ལྔའི་སྒོ་ནས་བཤད་པར་བྱའོ། །
གཅིག རྩ་དཀར་གྱི་གྱེས་ཚུལ།
དེ་ཡང་རྩ་དཀར་གྱི་གྱེས་ཚུལ་བཤད་པ་ནི་མི་རྣམས་ཀྱི་ལུས་འདི་ཉིད་དང་པོ་ཆགས་པའང་རྩ་ལ་བརྟེན་ནས་
ཆགས། བར་དུ་གནས་པའང་རྩ་དེ་རྣམས་སུ་ཟས་སྐོམ་སོགས་ཀྱི་དྭངས་སྙིགས་ནད་ཟུངས་དྲི་མ་རྣམས་རྒྱུ་ཞིང་
མཐུན་པའི་ལས་བྱེད་༑ རྩ་དེ་དག་གི་བྱ་བ་ཉམས་པ་སོགས་ཀྱིས་ཉེས་པ་དུ་མ་སྐྱེད་པས་ན་ལུས་འཕེལ་འགྲིབ་
གནས་པའི་རྩ་བའང་རྩས་སྐྱེད་པར་བྱེད་པ་ཡིན་ནོ། །དེ་ཡང་ཚེ་སྲོག་གི་རྟེན་བྱེད་པའི་རྩ་བར་གྱུར་པའི་རྩ་དེ་ལ་
རིགས་གཉིས་ཡོད་པའི་སྲོག་རྩ་ལས་བྱུང་བ་རོ་མ་དང་འབྲེལ་བ་ཁྲག་གཙོ་བོར་གྱུར་པའི་རྩ་ནག་གི་ཡལ་གའི་ཚུལ་
གྱིས་གྱེན་ལ་གྱེས་པ་དང༌། ཀླད་པ་ལས་བྱུང་རྐྱང་མ་དང་འབྲེལ་བ་རླུང་གཙོ་བོར་གྱུར་པའི་དཀར་པོ་ནི་རྩ་བ་ལྟར་
ཐུར་དུ་ཟུག་པ་ཡིན་ལ། དེ་ལས་གྱེས་པའི་ཕྱི་རྩ་དང་ནང་རྩ་གཉིས་ཡོད་པ་ལས་ནང་རྩ་ལའང་དར་གྱི་དཔྱང་ཐག་
དང་འདྲ་བ་བཅུ་གསུམ་ཡོད་པ་དེ་དག་ཕྱིར་མི་མངོན་པའི་ཚུལ་གྱིས་ནང་དོན་སྣོད་དང་འབྲེལ་བའི་ཕྱིར་མགོ་སྐྱོན་
347



དང་ཀླད་སྐྱོན་དོན་སྣོད་དུ་འབབ་ཅིང་། གཞན་ཡང་ཁ་མིག་ཡོ་བ་དང་། དྲི་ཆུ་ལུག་གམ་རྒྱུན་གཉིས་སྡོམ་པར་བྱེད་
པ་སོགས་ན་ལུགས་མི་འདྲ་བ་དུ་མ་སྟོན་ནོ། །ཕྱི་རྩ་ནི་ཀླད་ཞབས་དང་ཀླད་མཁར་སོགས་ནས་དོན་ཏེ་ལུས་ཡོངས་
སུ་འབྲེལ་བ་དང་ཕྱིར་མངོན་ཞིང༌། ཤ་རུས་ཆུ་རྒྱུས་སོགས་དང་འབྲེལ་བའི་ཕྱིར་སྐྲངས་པ་དང་། སྦོ་བ། སྐམཔ། ཞ་
བ། རེངས་པ་སོགས་བྱེད་པར་འགྱུར་ལ། མདོར་ན་རྩ་འདི་རྣམས་ཕྱིར་འབུར་བ་དེ་དག་གནད་དུ་བསྟན་ཞིང་ལུས་
ཀུན་ཏུ་འབྲེལ་བས་ན་ན་ལུགས་སྣ་ཚོགས་པ་དུ་མ་སྟོན་པར་བྱེད་པ་ཡིན་ནོ། །
གཉིས། རྒྱུ་རྐྱེན།
དྲག་ཤུལ་གྱི་ལས་བྱས་པས་ལུས་ཟུངས་འགྲམས་པའི་རིགས་སམ། རིམས་དུག་ཚ་བ་སོགས་ཀྱི་ནད་རྩ་ལ་
བབས་པའམ། མདའ་མདུང་སོགས་མཚོན་གྱིས་བཅད་པ་དང་། རྡོ་དང་དབྱུག་པ་སོགས་ཀྱིས་བརྡུངས་པའི་རྐྱེན་
གྱིས་རླུང་ཁྲག་འཁྲུགས་ཏེ་རྩར་ཞུགས་པ་དེ་ཉིད་འཕྲལ་དུ་རྩ་དཀར་གྱི་ནད་དུ་འགྱུར་བ་ཡིན་ནོ། །
གསུམ། དབྱེ་བ། །
སྤྱི་དང་བྱེ་བྲག་གི་དབྱེ་བ་གཉིས་ལས། སྤྱི་ལ་འགྲམས་ཚད་མཚོན་དང་རིམས་དུག་སོགས་ཀྱི་ཚ་བ་རྩ་ལ་
བབས་པ་ཚ་རྐྱེན་ཅན་དང་། བད་རླུང་གིས་རྐྱེན་བྱས་པ་གྲང་བའི་རྐྱེན་ཅན་གཉིས་ཡོད་ལ། དེའང་དུས་ཀྱིས་
གསར་རྙིང་གཉིས་སུ་འགྱུར་བ་ཡིན་ནོ། །བྱེ་བྲག་གི་དབྱེ་བ་དེ་ལ་གནས་ཀྱི་དབྱེ་བ་དང་། ཉེས་པའི་སྒོ་ནས་དབྱེ་བ་
གཉིས་ཡོད་པ་ཡིན་ནོ། །
བཞི། ནད་རྟོགས།
སྤྱི་རྟགས། མགོ་དང་རོ་སྟོད་ན་ཞིང་ཁ་མིག་སོགས་ཡོན་པོར་འགྲོ་བ་དང་། ར་རོ་བ་ལྟར་སྨྱོ་ཞིང་དྲན་པ་
ཉམས་པ། ཙོག་པུར་སྡོད་མི་ཐུབ་ཅིང་གཉིད་ཆུང་ལ་སྐྱུག་པར་བྱེད་པ། ཁ་ལྐུགས་ཤིང་དབང་པོ་འགྲིབ་པའམ་
འཁྲུལ་བ། ལུས་ལ་ཟ་འཕྲུག་འབྱུང་ཞིང་སྒྲ་ཆེན་པོའི་རིགས་གྲོགས་སར་འདུག་མི་བཟོད་པ། ཡན་ལག་བཤལ་ཞིང་
སྦྲིད་དེ་བྱ་བ་ཉམས་པ་སོགས་འབྱུང་བ་ཡིན་ནོ། །དེ་ཡང་ཚ་རྐྱེན་ཅན་ནི་དྲོད་དང་ཟུག་ཆེ། གྲང་རྐྱེན་ཅན་ནི་གཡོ་
ཞིང་སྐྲངས་ལ་དྲོད་ཆུང་ཞིང་ཤེས་པ་འཁྲུལ་བ་ཡིན། འདུས་པའི་མཚན་ཉིད་ནི་གཅིག་ཏུ་མ་ངེས་པར་ཀུན་གྱི་ནད་
རྟགས་སྟོན་པ་ཡིན་ནོ། །བྱེ་བྲག་གི་རྟགས། བྱང་ཁོག་ལ་བབས་ན་སྨྲ་བ་མང་ཞིང་ལུས་འདར་བ་དང་། བྱ་རླུང་
348



བྱེད་ཅིང་ལུས་ཤིང་ལྟར་རེངས་སམ་སྐེམ་པ། འདར་བའི་རྗེས་སྐོམ་གྱིས་ངོམས་པ་མེད་ཅིང་གཞོགས་གཅིག་བེམ་
མམ་ཚོར་བ་དང་བྲལ་བ། དྲི་ཆུའི་རྒྱུན་ལུགས་སམ་རྒྱུན་གཉིས་སྡོམ་པ། ལུས་ཀྱི་དྲོད་མེ་ལྟར་ཚ་བའམ་ཡང་ན་དྲོད་
དང་བྲལ་ཏེ་རྡོ་ལྟར་གྲང་བ། ཡང་ན་གཞུ་ལྟར་གུག་ཅིང་རྭ་ལྟར་གྱེས་པ། ཡང་ན་ཤིང་ལྟར་རེངས་སམ་གྱོང་ལྟར་
བསྡུས་པ་སོགས་གཅིག་ཏུ་མ་ངེས་ཤིང་ངོ་མཚར་བའི་ནད་རྟགས་ཏུ་མ་སྟོན་པར་བྱེད་པ་ཡིན་ནོ། །རྩ་དཀར་ནད་
དེ་ཡན་ལག་ལ་བབས་ན་ཡན་ལག་བཤལ་ཞིང་སྦྲིད་པ་དང་བེམ་མམ་ཚོར་བ་དང་བྲལ་བ། གཡོ་བའམ་ཡང་ན་སྐམ་
པ། ཞ་བ་དང་རེངས་སམ་ཡང་ན་རོ་ལྟར་འབོག་པ་ཡིན་ནོ། །མཚོན་གྱིས་ཕོག་ན་གཡས་གཡོན་དང་སྟོད་སྨད་
ཕོག་མཚམས་ཀྱི་སྣེ་གཉིས་བསྣོལ་མར་སྐྲངས་པ་ཡིན་ནོ། །དེ་ཡང་ནད་སྟོབས་ཆེན་པོའི་རིགས་གསོ་དཀའ་ཞིང་།
ནད་སྟོབས་འབྲིང་པོ་ལ་འབད་པས་གསོ་ན་འཚོ་བ་མང་ལ་ནད་སྟོབས་ཆུང་ངུའི་རིགས་ནི་གསོ་སླ་བ་ཡིན་ནོ། །
ལྔ། བཅོས་ཐབས།
སྤྱི་བཅོས་ནི། སཱ་རའི་བྱ་ཁྱུང་བཅུ་གསུམ་པ་ཚ་གྲང་སྦྱོར་སྡེ་གནད་དང་ལྡན་པ་ཚ་ན་ཆུ་སྐོལ་དང་གྲང་ན་ཆང་
གིས་དབུལ་ལ་སྨན་ནད་ཐོན་པ་ཐེངས་འགའ་བཏང་། ཡང་ན་བསམ་འཕེལ་ནོར་བུ་དང་རཏྣ་བསམ་འཕེལ་སོགས་
གང་འོས་གཏོང་བ་དང་། ཕྱི་ནས་བྱུག་པ་ཤུ་དག་བཅོ་ལྔའམ་བྱུག་པ་རེག་པ་བདེ་བྱེད་སོགས་བྱུགས། རྗེས་སུ་
གནམ་ལྕགས་ཟིལ་པའི་སྟེང་ཤིང་མངར་དང་ཉ་སྐྱོགས་བསྣན་པའི་བཤལ་གྱིས་དག་པར་སྦྱང་། རྗེས་གཅོད་ལས་ལྔ་
སྤྱི་དང་མཐུན་པར་བྱ། ཚ་ཤས་ཆེ་ན་རིན་ཆེན་རྡོ་རྩི་སྔོ་སོགས་ཀྱི་སྦྱོར་བ་དང་། གི་ཝཾཉེར་ལྔའམ་མན་རྒྱུད་ཀྱི་མུ་
ཏིག་ཉེར་ལྔ་སོགས་བསྟེན་པ་དང་། ཟས་སྐོམ་ཤ་མར་སོགས་གསར་བཅུད་དང་། ཡོས་ཐུག་ཞོ་དར་རྣམས་བསྟེན་
ཞིང་སྟོད་ལ་ལྟག་རྩ་ལྟག་རལ་སོགས་དང༌། སྨད་ལ་ལོང་རྩ། གར་བབས་ལ་དྲུག་འགོ་སོགས་གནས་དང་སྦྱར་བ་
རླངས་ཐོན་ཙམ་གཏར། ཚ་བ་བྲི་ནས་བུར་ཆང་བཏུང་ན་བདུད་རྩི་ལྟ་བུར་འགྱུར་བ་ཡིན་ནོ། །བྱུག་སྨན་གཉན་
བྱུག་འབྱོར་སྨན་བཅུ་བཞི་པའི་སྟེང་དུ་སྦལ་རྒྱབ་མདུང་རྩེ་གངས་ཐིག་ཁབ་ལེན་ཅོང་ཞི་རྡོ་རྒྱུས་མཐིང་རྒྱུས་རྣམས་
སྦྱར་བའམ་གོང་གི་བྱུག་པ་བྱ། རྩ་ཆུ་ཕྱི་ཡུལ་སོགས་ལ་གྲང་ཤས་ཆེ་བའི་རྟགས་ཡོད་ན་ཁྱུང་ལྔའི་སྟེང་དུ་ལི་ཤི་སེང་
ལྡེང་སླེ་ཏྲེས་གསུམ་བསྣན་ལ་བཏང་བའམ་ཡང་ན་ཁྱུང་ལྔའི་སྟེང་ལི་ཤི་བུངས་ཆེར་བསྣན་པ་བཏང་ན་བདུད་རྩིར་
འགྱུར། ཡང་ན་བསེ་རུ་དགུ་པ་བསྲེགས་ཐལ་བྱས་པ་དང་གླ་རྩི་དགུ་པ་སོགས་དང་། འབྱོར་ན་བྱང་ལུགས་འཕྲུལ་གྱི་
སྡེར་མོའང་བཏང་། ཚིགས་པ་དྲུག་བདུན་དང་དཀར་ནག་མཚམས་རྣམས་བསྲེག་པ་ལས་གཏར་གའི་རིགས་མི་བྱ།
ཁ་ཟས་དྲོ་ལ་བཅུད་ཆེ་བའི་བུར་ཆང་སོགས་དང་འབའ་སམ་སྨན་མར་སོགས་བསྟེན་པར་བྱའོ། །རྩ་ནད་གསར་
349



པ་ལ་ཚ་བ་བྲི་ནས་ཁྱུང་ལྔའི་སྟེང་ལི་ཤི་བུངས་ཆེར་བསྣན་པོའམ་གོང་ལྟར་ཁྱུང་ལྔའི་སྟེང་དུ་ལི་ཤི་དང་། སེང་ལྡེང་།
སླེ་ཏྲེས་གསུམ་གྱིས་སུམ་ཆ་ཐུབ་པའི་སྦྱོར་བ་ལ་ཁྱུང་ལྔ་མཆུ་སྡེར་ཞེས་པའི་སྦྱོར་བ་སོགས་གང་འོས་བཏང་། གྲང་བ་
ཤས་ཆེ་ན་རྩ་བ་ལྔའི་སྟེང་དུ་ལུག་རིལ་བསྣན་པའི་ལུམས་བྱ། རྩ་ནད་རྙིང་པ་ལ་དང་པོ་ནད་བསྡུས། བར་དུ་སྦྱངས།
ཐ་མར་བརྟ་བར་བྱ་དགོས་པས་དང་པོ་དྭ་ལིས་སོགས་ཀྱི་སྡུད་སྨན་སྦྲང་དང་སྦྱར་ལ་ནང་ནུབ་ཏུ་བཏང་། གླ་རིལ་
ཆང་དུ་བཙོས་པའི་ལུམས་ཀྱིས་རྩ་ནད་སྡུད་ཅིང་། ནང་རྩར་བབས་ཆེ་ན་ལྟོ་བཤལ་དང་རྩ་བཤལ་བྱས་ལ་རྩ་ནད་
སྦྱངས། དེ་རྗེས་འབའ་སམ་སྨན་མར་སོགས་བསྟེན་ལ་བརྟ་བར་བྱའོ། །བྱེ་བྲག་གི་བཅོས།
བྱེ་བྲག་མགོ་ཡི་ཕྱི་རྩར་བབས་ན་གླ་རིལ་ཆང་བཙོས་ཀྱི་ལུམས་བྱ། ཨན་སྟོང་གི་འགྲམ་དང༌། སྡུད་སྒོ།
ལྟག་ཟུར་སྤུ་འཁྱིལ་གཉིས་མེ་བཙས་བསྲེག གཏར་ག་ཚ་བའི་ཚོད་དང་བསྟུན། མགོ་ཡི་ནང་རྩར་བབས་ན་རྡོ་ཡི་
སྦྱོར་བ་ལ་ཚ་ན་ཀ་ར་དང་གྲོང་ན་བུ་རམ་བསྣན་པ་བསྟེན་པ་དང་། སྤྱི་གཙུག་དཀར་ནག་མཚམས་དང་། ཚིགས་པ་
དྲུག་པ། སྲིན་ལག་བཞིའི་རྩེ། སོག་པའི་མེ་ལོང་། རྐང་ལག་གི་མཐིལ་བཞི་རྣམས་སུ་གསེར་ཏེལ་གྱིས་བསྲེག་པ་དང་།
ལུས་ཀྱི་ཆ་ཤས་ལ་ཚོར་བ་ཆུང་ཞིང་བྱ་བ་ཉམས་པ་དང་། དྲོད་ཤོར་བ་སོགས་བྱུང་ན་འདུས་གསུམ་གྱི་མདོར། (སྤྱི་
གཙུག་ལྟེ་བ་མཚན་བར་)བསྲེག་གོ། གཞོགས་རེངས་ན་གང་རེངས་ཕྱོགས་དང་། ཁ་ལྐུགས་ན་ཕྱོགས་གཉིས་ཀའི་
རྩེ་མགོ་དང་སོར་མོ་ཉི་ཤུ་བསྲེག་པ་དང༌། ཁ་མིག་ཡོ་ན་གང་ཡོ་ཕྱོགས་ཀྱི་སྤུ་འཁྱིལ་བསྲེག་གོ །དར་རྩ་བསྣད་
པའམ་འགྲམས་ན་མགོ་བོ་ལྕི་བ་འོང་བས་དེ་ལ་ཕྱི་རྒྱུད་ལྟར་སྣ་སྦྱོང་བྱའོ། །རྩ་ལ་ཚ་བ་རྒྱས་ན་རྩ་སྦྱོངས་དང་ལྟོ་
སྦྱོངས་གཉིས་སྦྲགས་ལ་གཏོང་། རླུང་འཁྲུགས་ལ་གུར་གུམ་ཤིང་མངར་བཅས་པའི་སྣ་སྨན་བཏང་བར་བྱའོ། །
བྱང་ཁོག་གི་ཕྱི་རྩར་བབས་ན་ཆུ་ཚན་དང་གླ་རིལ་གྱི་ལུམས་བྱ་ཞིང་རྩ་ནི་གནས་དང་སྦྱར་ཏེ་བསྲེག་གོ། བྱང་ཁོག་
གི་ནང་རྩར་བབས་ན་སྤྱི་གཙུག་དང་། ལྟག་པའི་སྡུད་སྒོ། ཚིགས་པ་དྲུག་པ། དཀར་ནག་མཚམས། སྒྲོག་རུས་
གཤོང་། ཨན་སྟོང་གི་འགྲམ། སྐེ་སྟེང་། སོག་པའི་མཐིལ་གཉིས་རྣམས་བསྲེག་ཅིང་། གསེར་ཐལ་བཅུ་དགུ་པ་ཨ་
རུའི་ཁུ་བས་འཕུལ་བ་དང་། གླ་རིལ་ཆང་དུ་བཙོས་པའི་ལུམས་བྱ། རྙིང་ན་གོང་བཤད་ལྟར་གྱི་རྩ་སྦྱངས་དང་ལྟོ་
སྦྱངས་སྦྲགས་མ་གཏོང་བ་དང་། གསེར་ཐལ་གྱི་སྦྱོར་བ་གོང་མའི་སྟེང་དུ་དོན་སྣོད་ཀྱི་ཁ་བསྒྱུར་སོ་སོར་བསྣོན་པ་ནི་
མན་རྒྱུད་ལྟར་དང་། དཔྱད་དུ་ཚ་གྲང་བབས་དང་བསྟུན་ནས་རང་རང་རྩ་ལ་གཏར་བའམ་ཡང་ན་རང་གསང་
རྣམས་བསྲེག་གོ ། ཡན་ལག་གི་སྦྱར་བྱེར་ན་གོང་དུ་བཤད་པའི་དྭ་ལིས་སོགས་ཀྱི་སྦྱོར་སྡེར་ཚ་ན་ག་བུར་དང་
གྲང་ན་པི་ལིང་བསྣན་པའི་རིལ་བུ་མཐེ་བོང་ཙམ་རེ་རའི་འོ་མར་སྦྱང་ལ་བཏང་། ཚ་ན་བདུད་རྩི་ལྔ་ལུམས་དང་།
གྲང་ན་གླུ་རིལ་ཆང་བཙོས་ཕྱར་ཁུད་བཀྲམ་ལ་ལུས་ཀུན་དྲིལ་ཞིང༌། སྟོད་སྨད་དོན་སྣོད་གང་བབས་ཀྱི་རྩ་ཁ་དབྱེ་
350



བར་བྱ། རྙིང་ནས་ཕྱི་རྒྱུད་ལྟར་རྩ་ནས་སྦྱང་བ་དང་། རྐང་ལག་སོགས་ཀྱི་ཤ་སྐམ་པ་ལ་བདུད་རྩི་ལྔའི་ལུམས་བྱ་ཞིང་
འབྲས་བུའི་སྨན་མར་ལ་བཟང་དྲུག་སྦྱར་བ་བསྟེན། ཆུ་རྒྱུས་ལ་བབས་ན་དྭ་ལིས་སོགས་ཀྱི་སྡུད་སྨན་གོང་བཤད་
ལྟར་བསྟེན། ཁྱད་པར་སྦལ་རྒྱབ་སོགས་རྡོ་སྨན་གྱི་སྦྱོར་བ་བྱུག་ཅིང་། ཁོང་དུ་ཉེ་ཤིང་ཞིབ་བཏགས་ཐུར་མགོ་གང་རེ་
ཆང་ངམ་ཆུ་སྐོལ་ཚད་དེས་འཕུལ་ལ་རྒྱུན་བསྲིངས་ན་ཆུ་རྒྱུས་རེངས་འཁུམས་སེལ། ཆུ་ཚན་ཟླ་བ་ཕྱེད་ཀྱི་བར་
བསྟེན་ཞིང་། ཁོང་དུ་ཆང་རྒན་དང་བུར་ཆང་ཡང་ཡང་བཏང་། ཡང་ན་འབའ་ཆ་སོགས་ཀྱི་དུགས་ལུམས་བྱ། རྐང་
པ་བཤལ་ན་ཚིགས་པ་བཅུ་བཞི་པ་དང་། དེའི་གཡས་གཡོན་ཕུན་རེ་གཞལ་བའི་རྩ་ནག་གཉིས་དང་། དཔྱིའི་ཁ་
གཟར་ན་གུ། དཔྱི་མིག པུས་ཚིགས་ཕྱི་ནང་། རྐང་མཐིལ་སོགས་བསྲེག་གོ ། ལག་པ་བཤལ་ན་སྒྲོག་རུས་གཤོང་
དང༌། འཇའ་བྱེད་གཉིས། དཔུང་ཚིགས་ཕྱི་ནང་གཉིས། རཏྭཱ་གཉིས། ལག་མཐིལ་གཉིས་རྣམས་བསྲོ། རྩ་དཀར་གྱི་
ནད་དེ་རླུང་ཤས་ཆེ་ན་ཨན་སྟོང་དང་སྤྱི་གཙུག་བསྲོ་ཞིང་། བཅུད་ཆེན་པོའི་ཟས་བསྟེན། མཁྲིས་ཤས་ཆེ་ན་ཕྱི་རྒྱུད་
ལྟར་གྱི་ལྟོ་སྦྱོངས་དང་རྩ་སྦྱོངས་བྱ། བད་ཀན་ཤས་ཆེ་ན་རང་བྱུང་གི་ཆུ་ཚན་ནམ་བདུད་རྩི་ལྔའི་ཆུ་ལུམས་བསྟེན་
ཞིང་དེ་རྗེས་རྩ་ལྟོ་སྦྲགས་མས་ནད་ལྷག་དག་པར་སྦྱངས། འདུས་པའི་ནད་ལ་ཀུན་གྱི་གསོ་ཐབས་སྦྱར་ལ་བཅོས་
པར་བྱའོ། །མདོར་ན་རྩ་ནད་ན་ཟུག་ཆེ་བའི་རིགས་ལ་གོང་དུ་བཤད་པའི་ཞི་བྱེད་ཀྱི་རིགས་གང་ཡང་ཁྱུང་ལྔ་དང་
ལྟག་སྤྲོད་དུ་བཏང་ན་ན་ཟུག་ལ་ཕན་ནོ། །གཞན་ཡང་རྩ་དཀར་ཁྲག་རླུང་དང་བསྡོངས་པའི་ནད་སྟོད་དུ་དབུགས་
འཚངས་ཤིང་ལག་པ་བསྐྱོད་དཀའ་བའི་རིགས་ལ་གོང་གི་ཞི་བྱེད་ཀྱི་སྨན་གང་རིགས་དང་། ཨ་གར་བཅོ་ལྔ་པ་
སོགས་ཁྲག་རླུང་གི་སྨན་དང་ལྟག་སྤྲོད་དུ་བཏང་། དེ་རྗེས་ཚིགས་པ་དྲུག་བདུན་དཀར་ནག་མཚམས་སྡུད་སྒོ་
སོགས་ནད་དམིགས་གར་ཡོད་སྟེང་དུ་མེ་བཙའ་གདབ། དཔལ་ལྡན་རྒྱུད་ཀྱི་དགོངས་པ་ལྟར་ན་གང་ཞིག་གིས་རྩ་
དཀར་གྱི་ནད་ཚུལ་བཞིན་དུ་མི་ཤེས་པར་ཚོད་ཚོད་ཀྱིས་གཟའ་ཕོག་འདུག་ཟེར་བ་དེ་ནི་སྨན་པ་མི་མཁས་པ་ཡིན་
ཏེ་དེར་མ་སོང་བར་རྩ་ཆུ་ཕྱི་ཡུལ་ལ་རིག་པ་ཕྲ་ཞིབ་ཀྱི་སྒོ་ནས་བརྟག་དགོས་ཤིང་། གོང་དུ་བཤད་པའི་གསོ་ཐབས་
འདི་ནི་རྩ་དཀར་ཙམ་དུ་མ་ཟད་རྨ་རྣམས་ཀུན་གྱི་ལོག་གནོན་ཡིན་པས་གཉེན་པོ་གཞན་ལས་གཉིས་ལོག་གི་ནུས་
པ་ལྡན་པ་དང་། བྱེད་ལས་ནད་དེ་ཚུར་མི་ལྡོག་པའི་ཁ་གནོན་ཡིན་པ་དང༌། བླ་གཉན་ནད་ཀྱི་མདེལ་ཁ་བསྒྱུར་
བའང་འདི་ཉིད་ཡིན་ནོ། །ཟས་སྤྱོད་ཀྱི་སྤང་བླང་ནི་ཁ་ཟས་ཤ་ཆང་སོགས་དྲོ་བཅུད་བསྟེན་པ་དང་དྲོ་བའི་གནས་
སུ་དལ་བར་འདུག་ཅིང་། ཇ་སོགས་བསིལ་ལ་ཡང་བའི་བཟའ་བཏུང་ཀུན་དང༌། དྲག་ཤུལ་གྱི་ལས་དང༌། རོལ་མོ་
དང་ཆུ་རླུང་སོགས་ཀྱི་སྒྲ་ཆེ་ས་དང་། བསིལ་ཞིང་བསེར་བུའི་ངད་དང་རླན་གྲང་ཆེ་སར་འདུག་པ་དང་། ལྟོ་དང་
གཉིད་ཆག་པ་སོགས་དང་། ཁྱད་པར་གོང་དུ་བཤད་པའི་སློང་རྐྱེན་གྱི་རིགས་གང་ཡིན་པ་དེ་དག་རེ་ཞིག་སྤང་བར་
351



བྱའོ། །
ཀོང་སྤྲུལ་ཟིན་ཏིག་ལས། རྩ་དཀར་ནད་ནི་བརྡབ་འགྲམ་རླུང་འཁྲུགས་གྲིབ་རྐྱེན་སོགས་ལས་འབྱུང་ཞིང་།
རྒྱུད་ལས་མ་ངེས་པའི་ནད་རྟགས་དུ་མ་སྟོན་པར་གསུངས་པ་ལྟར་བརྟག་དཀའ་ཞིང་། ཚབས་ཆེ་ན་གཟའ་གྲིབ་
རྒྱལ་གྲིབ་སོགས་དང་ཡང་འཁྲུལ་སོ་ཆེ། ཚབས་ཆུང་གཉའ་ལྟག སོག་པ། དཔུང་པ། གྲུ་མོ། སོར་ཚིགས་རྣམས་ན་
ཞིང་གཟེར་བ་ཡིན། སྤྱི་སྨན་ཨ་གར་ཉི་ཤུ། བསམ་འཕེལ་ནོར་བུ། ས་འཛིན་ཉེར་ལྔ་རྣམས་མྱོས་ཁུས་འཕུལ་བ་ཟབ།
བྱུག་པ་རྩ་དཀར་ཀུན་སེལ་དང་། རྡོ་བྱུག་སོགས་ཕག་ཚིལ་ལམ་མར་སྙིང་ལ་སྦྱར་བ་བྱུགས་ནས་ཉི་མར་བསྲོ། ད་ལི་
བཅོ་བརྒྱད། སེང་ལྡེང་ཉེར་ལྔའང་འཕྲོད། ཚབས་ཆེ་ན་སྭཱ་རིའི་བྱ་ཁྱུང་རིན་ཆེན་གཤོག་རྫོགས། རཏྣ་བསམ་འཕེལ་
ཟབ། མཐིལ་བཞི་བསྲེག ཟངས་གསེར་གྱི་ཏེལ་པ་བརྒྱག གྲིབ་གཞི་དང་བསྡོངས་ན་བསམ་འཕེལ་ནོར་བུ་བཀྲ་
འབུམ་ཞལ་ཤེས་ལྟར་བཏང་། གུལ་རྒོད་ཀྱི་ཐང་གཏོང་། ལ་ཆའི་བདུག་པ་བྱེད། རྩ་དཀར་རིགས་གང་ལའང་མེ་
བཙས་བསྡམ་པ་གནད་ཆེ་བས་སྤྱི་གཙུག ལྟག་པའི་སྡུད་སྒོ། ལྟག་ཟུར་སྤུ་འཁྱིལ་གཉིས། རྣ་ཤལ་གཉིས་འོག་ནས་
ཚོན་རེ་འཇལ་བ། སྒྲོ་གཤོང་གོང་འོག་དཔུང་པའི་ཕྱི་མཆན་ནང་མཆན་གཉིས། གཞུ་མཆོག་ཕྱི་དང་རུས་འབུར་
སྟེང་བཅས། དཔུང་པ་དང་གྲུ་མོའི་གསང་བཞི་གཟེར་མིག་ཡོད་པ། རྒྱབ་ཀྱི་ཚིགས་པ་དང་པོའི་གཡས་གཡོན་སོར་
རེའི་མཚམས། དཔུང་སོག་གཡས་གཡོན་མཚམས་གཉིས། ཚིག་པ་བཞི་པ་བཅུ་བཞི་པ། དཔྱིའི་འཁོར་མིག་གཉིས།
ཐུ་ཚབས་ཆེ་ན་འདིར་ལྔ་སྒྲོམ་དགོས། བརླའི་ཕྱི་ཟུར་གཉིས། རྒྱུས་རྩ་པིར་མགོའམ་རྐང་མཐེབ་སྤུ་སྐྱེས་གཉིས་
རྣམས་བསྲེག རླུང་ཤས་ཆེན་ཚིགས་པ་དང་པོ་དང༌། པུས་མོ་འཁྲོལ་ན་པུས་མོའི་སྒོ་བཞིའང་བསྡམ། ཁྲག་ཤས་ཆེ་
ན་སྲིན་ལག་རྒྱབ་རྩ། རྐང་པའི་བྱིན་གཞུག བྱིན་ཀློག་རྣམས་ཉུང་ཙམ་གཏར། སྤྱིར་གསེར་ཚུགས། རྭ་ཚུགས། སེང་
ལྡེང་ཚུགས་རྒྱག་པ་དང་མེ་བཞག་པ་གང་འོས་བྱས་ཆོག་ཅིང་། མེ་ཚུགས་གང་ཡང་ཚབས་ཆེ་ན་གྲིབ་གཞི་དང་
བསྡོངས་པ་ལ་སྤྱི་གཙུག་དང་ལྟག་པ་འཕྲལ་དུ་བསྡམས་པ་མ་གཏོགས་གཞན་ལ་མ་སྔས་པ་དགོས། ཁྱད་པར་སྤྱི་
གཙུག་དང་དཔུང་མགོ་སོགས་རིམ་པར་ཐུར་དུ་དེད་པ་ལས། ཐོག་མར་རྐང་པ་དང་། ལག་སོར་སྲེག་པ་སོགས་བྱས་
ན་ཉེན་ཆེ་བས་མི་རུང་བའང་ཤེས་པར་བྱའོ། །ཞེས་སོ། །
352



བཅོ་བརྒྱད་པ། མཁལ་རྩ་བྲལ་བའི་ནད།
མཁལ་རྩ་བྲལ་བའི་ནད་ཅེས་པ་མཁལ་མའི་རྩ་ནག་གཉིས་སམ་དེའི་ཡལ་ག་གང་རུང་ཞིག་རང་གི་གནས་
ལས་གཞན་དུ་ཁ་འཆུས་པའི་དོན་ལ་ཟེར་ཞིང་། འདིར་དེའི་རྒྱུ་རྐྱེན་དང་དབྱེ་བ་རྟགས་བཅོས་བཞིའི་སྒོ་ནས་
བཤད་པར་བྱའོ། །
གཅིག རྒྱུ་རྐྱེན། །
མཁལ་རྩ་བྲལ་བ་ཞེས་པ་ནི་ཀླད་པ་ལས་བྱུང་ཐུར་དུ་ཟུག་པའི་ཆུ་རྩ་སྦུ་གུ་ཅན་དེ་ལས་གྱེས་པའི་མཁལ་མའི་
རྩ་ནག་དེའི་ཡལ་ག་བཞིར་གྱེས་པའི་རྩ་གང་རིགས་ལ་བང་དང་འགྲོ་ལས་བརྡབས་འགྲམས་སོགས་དྲག་ཤུལ་གྱི་
རྐྱེན་བྱས་ནས་འགྲམས་པ་ཡིན་ནོ། །
གཉིས། དབྱེ་བ།
ཁྲག་གྱུར་ཚ་ལ་སེར་དང་རླུང་ལས་གྱུར་ན་གྲང་བ་ཡིན་པ་རྩ་ཆུའི་སྒོ་ནས་ནད་ངོས་བཟུང་དགོས་སོ། །
གསུམ། ནད་རྟགས།
ལུས་དགྱེ་དགུ་དང་འགྲོ་འདུག་དཀའ་ཞིང་ན་བའི་ཟུག་གཟེར་ལ་བཟོད་གླགས་མེད་དོ། །
བཞི། བཅོས་ཐབས།
སྨན་ནི་ཐོག་མར་རྒྱ་ཚོས་བདུན་ཐང་དྲོད་འཇམ་ལན་འགའ་བཏང་། དེ་རྗེས་ཚ་ན་ཉ་ཕྱིས་ཉེར་ལྔ་དང་། ཨ་
རུ་བཅུ་པ། གྲང་ན་སུག་སྨེལ་བཅུ་པ། ཚ་གྲང་ཐུན་མོང་ལ་བྱ་ཁྱུང་ལྔ་པའི་སྟེང་མཚལ་དང་། ཤིང་མངར། གསེར་
སྐུད། ག་དུར་སྦྱར་བ་སྤེལ་བ་དང་། མན་ངག་གསང་བའི་རྡོ་སྦྱོར་བསྟེན། ཡང་ན་འབྲས་བུ་གསུམ་དང་སླེ་ཏྲེས་ཀྱི་
གདུས་ཐང་ངམ། ཞུ་མཁན་དང་། དམར་གསུམ་ཐང་བཏང་ལ། དེ་རྗེས་ཁྱུང་ལྔ་ཆུ་རྟ་སོགས་དངུལ་ཆུའི་སྦྱོར་བ་
བསྟེན་པར་བྱ། དཔྱད་དུ་གླ་རིལ་དང་། བདུད་རྩི་ལྔའི་བཅིངས་ལུམས་བསྟེན། ཟས་ནི་ཚ་ཤས་ཆེ་ན་ཚ་བ་སྤྱི་བཞིན་
353



དང༌། དེ་མིན་ན་ཆུར་གནས་ཀྱི་སྲམ་ཤ་སོགས་དྲོ་བའི་ཤ་གསར་བསྟེན། སྤྱོད་ལམ་དྲག་ཤུལ་སོགས་སློང་རྐྱེན་སྤང་
བར་བྱའོ། །
བཅུ་དགུ་པ། པགས་པའི་ནད།
པགས་ནད་ཅེས་པ་ནི་ལྷན་སྐྱེས་ཀྱི་སྲིན་དང་ཆུ་སེར་རྣམ་པར་འགྱུར་ཏེ་པགས་སྟེང་དུ་ཐོར་པ་ཆགས་
པའམ་པགས་མདོག་ལྡོག་ཅིང་གཡའ་ལ་བ་སྤུ་བྱི་ཞིང་ཆུ་སེར་འཛག་པ་སོགས་མི་བཟོད་པའི་ཟུག་རྔུ་སྤྱིའི་མིང་སྟེ།
འདིར་རྒྱུ་རྐྱེན་དང་དབྱེ་བ་རྟགས་བཅོས་བཞིའི་སྒོ་ནས་བཤད་དོ། །
གཅིག རྒྱུ་རྐྱེན།
རྒྱུ་ནི་ལུས་ལ་གནས་པའི་ལྷན་སྐྱེས་ཀྱི་སྲིན་བུ་དང་ཆུ་སེར་ལ་རྐྱེན་ཁ་ཟས་དཀར་མངར་གྱི་རིགས་བསྟེན་
དྲགས་ཏེ་འཕེལ་བའམ་ཟས་སྤྱོད་དམན་ལྷག་ལོག་པའི་རྐྱེན་གྱིས་འདུ་བ་འཁྲུགས་པ་ལས་པགས་ནད་ཀྱི་རིགས་དུ་
མ་སྐྱེད་པ་ཡིན་ནོ། །
གཉིས། དབྱེ་བ།
པགས་ནད་ཀྱི་རིགས་ལ་ཞིབ་ཏུ་ཕྲ་མོའི་རིགས་སུམ་ཅུ་རྩ་དྲུག་སོགས་ཡོད་ཀྱང་འདིར་ཤ་བཀྲ་དང་། གླང་ཤུ།
མཛེར་པ། ཟ་རྐོང་། ཤུ་བ། སྲིན་ཐོར། ངོ་ཤིག ཁབས། ཁྱེ་མ་སོགས་དགུའོ། །
གསུམ། ནད་རྟགས།
ཤ་བཀྲ་ནི་པགས་མདོག་འགྱུར་ཏེ་ཁྲ་བོར་བྱེད་པས་ན་ཤ་བཀྲ་ཞེས་བྱ་ལ། དེ་ཡང་རླུང་གྱུར་ནི་མདོག་སྨུག་
ནག་རེག་བྱ་རྩུབ་པ་དང་། མཁྲིས་གྱུར་བ་སྤུ་བྱི་ཞིང་མདོག་དམར་ལ་ཚ་འབྲབ་བྱེད། བད་གྱུར་གཡའ་ཞིང་མདོག་
སྐུ་ལ་མཐུག་པོ་ཆགས་པ་ཡིན་ནོ། །གླང་ཤུ་ནི་མདོག་སྐྱ་བོ་སེང་སེང་པོ་ལ་གཞིགས་ན་འབྲུམ་ཆུང་སྐུ་གསོབ་ཡོད་
པར་བས་ལྡགས་ཀྱང་ཟེར། མཛེར་པ་ནི་རང་བཞིན་པ་ལ་དཀར་པོ་དང་རྐང་མཐིལ་སོགས་སུ་བྱུང་བ་རྒྱ་མཛེར་
ནག་པོ་ཡིན། ཟ་རྐོང་ནི་བ་སྤུ་བྱི་ཞིང་མདོག་སྔོ་ལ་འགོས་མཆེད་སྐྱེན་པ་དང༌། འདི་ལ་རྔོ་དང་ཟན་འཇའ་ཟ་འཕྲུག་
354



གི་རིགས་ཀྱང་འབྱུང་། ཤུ་བ་ནི་པགས་པ་གས་ཤིང་རྩུབ་པ་དང་། དྲོད་ཆེ་བའམ་ཡང་ན་གྲང་ཞིང་ཟ་ལ་འཕྲུག་སྙིང་
འདོད། སྲིན་ཐོར་ནི་ཐོར་པ་རྩེ་དཀར་ཞིང་ནག་པ་ཆོ་ལེ་བ་འབྱུང་། ངོ་ཤིག་ནི་གདོང་ལ་སྨེ་བ་ལྟ་བུ་སྲབ་མོས་ཁྱབ་པ་
སྟེ་ངོ་ཁེབས་གྲོ་ཐིག་ཅེས་ཀྱང་བྱ། ཁབས་ནི་པགས་མདོག་དཀྱུས་དང་མི་འདྲ་བར་སྐུ་ཐོར་སྣ་ཚོགས་ཤར་བ་ཡིན་
ནོ། །ཁྱེ་མ་ནི་ཤ་མདོག་གཅིག་གིས་མ་ཁེབས་པར་སྲུབས་ལུས་པ་ཡིན་ནོ། །
བཞི། བཅོས་ཐབས།
པགས་ནད་གསོ་བ་ལ་སྤྱིར་ཁོང་སྨན་དང་། བྱུག་སྨན། ཆུ་ལུམས་དང་གསུམ་ཡོད་ལ། ཁོང་སྨན་ལ་ཁྱུང་ལྔ་ཆུ་
རྟའི་གཞོན་པ་ཅན་ཆང་གིས་དབུལ་ལ་བཏང་། ཡང་ན་ཁྱུང་ལྔའི་སྟེང་དུ་དངུལ་ཆུ་དུག་ཕྲལ། མུ་ཟི་མུ་མེན་ཆ་
མཉམ་ཞིབ་བཏགས་ཆང་གིས་དབུལ། བྱུག་པ་ཀྱི་ལྕེ་ཉེར་དྲུག་པ་ལབ་ཆུ་དང་ཕག་ཚིལ་སོགས་གང་འཕྲོད་ཀྱི་རྟ་
དང་སྦྱར་ལ་བྱུག ཡང་བྱུག་པ་རེག་པ་བདེ་བྱེད་བྱུག་པས་ཕྲ་མོ་སུམ་ཅུ་རྩ་དྲུག་སོགས་པགས་ནད་ཀྱི་འཇིགས་པ་
ལས་གྲོལ། ཚབས་ཆེན་གྱི་རིགས་ལ་དང་པོ་མི་རྟ་ཆས་དྲུག་གིས་རྩ་ལྟོ་ནས་སྦྱངས། ཡང་ན་བྱང་པ་བཅུ་གཅིག་
པའམ་བྱང་པ་ཉེར་གཅིག་པའི་པགས་བཤལ་སྦྱར། དེ་ནས་བྱུག་པ་དང་ཁོང་སྨན་ཅི་རིགས་བསྟེན་རྗེས་རང་བྱུང་གི་
ཆུ་ལུམས་དང་བཟོས་པའི་ཆུ་ལུམས་གང་རུང་བསྟེན་པར་བྱའོ། །བྱེ་བྲག་ཤ་བཀྲ་ལ་སྦྲུལ་ནག་གི་པགས་པ་ནུས་
བསྲེགས་ཐལ་བ་དེ་བ་རུའི་ཚི་གུའི་མར་དང་སྦྱར་བ་བྱུག་པས་གླང་ཤུ་དང་ཤ་བཀྲ་སེལ། ཡང་ན་སྦྲུལ་པགས་
བསྲེགས་ཐལ་བཅུ་གཉིས་པ་ཕག་ཚིག་དང་སྦྱར་བ་བྱུག་པའམ། གླང་ཆེན་དང་གཟིག་གི་པགས་པ་བསྲེགས་ཐལ་
ཏིལ་མར་དང་སྦྱར་བའི་ལྡེ་གུ་བསྐུས་ན་ཤ་བཀྲའི་ནད་ཀུན་སེལ། སྤུར་པ་དྲི་ངན་དང་དོང་གའི་མར་སྦྱར་ཏེ་བྱུག་ན་
པགས་ནད་སེལ་ལོ། །མཛེར་པ་ལ་བྱང་བུའི་མིག་ཏུ་དྲངས་ལ་བཙོད་རྐང་བསྲེགས་པའི་མེའམ་ཤེལ་གྱིས་བསྲེག
ཡང་ན་ཤ་རུ་རྙིང་པ་དང་སོག་པའི་མེ་ལོང་། ར་རུ་རྙིང་པ་གསུམ་བསྲེགས་པའི་ཐལ་བ་བྱུག་ལ། དེ་རྗེས་གོང་ལྟར་
བསྲེག་པར་བྱའོ། །ཤུ་བ་དང་ཟ་རྐོང་གཉིས་ཀྱི་ཟ་རྐོང་ལ་གང་ཉེའི་རྩ་གཏར་ཞིང༌། རང་བྱུང་གི་ཆུ་ལུམས་བྱ། ཟ་
འཕྲུག་འབྱུང་བ་ལ་ཞོའི་རུ་མ་དེ་ཞག་གཅིག་ཙམ་གླན་ལ་སླར་དེ་བཀྲུས་ནས་ནིམ་པ་དང་། ནག་མཚུར་ཏིལ་ནག
གི་ཝཾ་རྣམས་རྩབས་དང་སྦྱར་བའི་ལྡེ་གུ་བྱུག སྔོ་ཡི་ཚ་བ་གསུམ་དང་། ར་དུག ཐར་ནུ། ཆུ་ཚེ་རྣམས་མར་དཀར་
དང་སྦྱར་བ་བྱུག་པས་ཤུ་བ་སེལ། ཆུ་སེར་མང་ན་ཤུ་དག་མར་དང་སྦྱར་ལ་བྱུག་པར་བྱའོ། །སྲིན་ཐོར་ལ་དྭ་བའི་རྩ་
བ་དང་། ཙིཏྲ་ཀ བྱི་ཏང་ཀ བཙན་དུག་རྣམས་ཤ་བའི་ཚིལ་དང་སྦྱར་ལ་བྱུག ངོ་ཤིག་དང་། ཁབས། ཁྱེ་མ་རྣམས་
ལ་སྦྲང་དང་བཙོད་ཀྱི་ལྡེ་གུ་བྱུག ཡང་ན་ཟི་ར་གཉིས་དང་། ཡུངས་ཀར། འོ་མ་ཏིལ་རྣམས་སྦྱར་ཏེ་བསྐུ་བའམ།
355



ཡུངས་ཀར་དང་། ཤུ་དག རྒྱུ་ཚྭ་སྦྱར་བའི་ལྡེ་གུ་བྱུག་ན་ཐོར་པ་དང་ཤུ་བ་འབྲུམ་བུ་ངོ་ཤིག་ལ་སོགས་སེལ། ཡང་ན་
ཤུ་དག་བདུན་པ་མར་ནག་དང་སྦྱར་བའི་བྱུག་པ་སོགས་གང་འཕྲོད་སྦྱར་བ་བྱུག་པར་བྱའོ། །ཟས་སྤྱོད་ཀྱི་སྤང་
བླང་རྣམས་ནི་སྲིན་དང་ཆུ་སེར་གྱི་སྐབས་ནས་བཤད་པ་ལྟར་བྱའོ། ། །
ཀོང་སྤྲུལ་ཟིན་ཏིག་ལས། པགས་ནད་ཆུ་སེར་ཟ་འཕྲུག་ལ། སྤོས་དཀར་བཅུ་པ། སྤོས་ཁྱུང་། མན་ངག་གམ་
ཕྱེ་དམར་པོ་རྣམས་དང་། སེང་ལྡེང་ཚིག་ཐང་། པགས་བྱུག་འཇམ་པོའི་རིགས་ཕག་ཚིལ་དང་སྦྱར་བ་བྱུག ཚབས་
ཆེན་ཆུ་སེར་གདོང་རྩ་གཏར། མཛེར་པ་ཚབས་ཆེན་ལ་ཁྱུང་ཆེན་ཉེར་ལྔ་ཚད་ལྡན་ཟབ། མཛེར་པ་ཆུང་ངུ་ཁྱབ་བྱུང་
ལྟ་བུའི་མིག་ནས་དྲངས་ཏེ་བཙོད་མེའམ་ཤེལ་ཚ་མེས་བསྲེག སྲིན་ཐོར་ལ་ཆེར་རྗེའི་ཁྱུང་དྲུག་གམ། ཁྱུང་ལྔའི་སྟེང་
དངུལ་ཆུ་དྲག་འདུལ་མུ་མེན་བཅས་ཆ་མཉམ་སྦྱར་བ་ཆང་གིས་འཕུལ་བས་པགས་མཛེ་སྤྱི་ལ་ཟབ། རྒྱུ་ཐོར་ལ་ཁོང་
སྨན་བྱ་ཁྱུང་བཅུ་གསུམ་བཏང་། མུ་ཟི། ལྡོང་རོས། ལི་ཁྲི། བཙན་དུག་ནུས་བསྲེགས་ར་ཚིལ་ཕག་ཚིག་ལ་སྦྱར་བ་
བྱུག དྲེས་ཐལ་བསྡེབས་ཀྱང་རུང་། ཡང་ཞིང་ནང་ཡོད་པའི་དུག་སྤུ་སུ་དང་ར་མར་སྦྱར་བ་བྱུགས་ནས་ཉི་མར་
བསྲོས་པ་ཐེང་ཆོག་ཡིན། གླང་ཤུ་དང་ཤ་བཀྲ་ལ་ཕག་ཚིལ་དང་མུ་ཟི་སྦྱར་བ་བྱུག ཞེས་སོ། །
ཉི་ཤུ་པ། ཕྲན་བུའི་ནད།
，
ཕྲན་བུའི་ནད་ཅེས་པ་ལུས་སྲོག་ལ་གནོད་པའི་ནད་གཞི་ཆེན་པོ་མ་ཡིན་པ་མེས་འཚིག་རྨ་དང་། བསེ་དྲི་
སོགས་ནད་རིགས་ཆུང་ངུ་ཁག་གཅིག་གི་བསྡུས་མིང་ཡིན་པ་དེ་རྣམས་ཀྱི་དབྱེ་བ་དང་བཅོས་ཐབས་གཉིས་ཀྱི་སྒོ་
ནས་བཤད་པར་བྱ་བ་ཡིན་ནོ། །
གཅིག དབྱེ་བ།
མེས་འཚིག་རྨ་དང༌། བསེ་དྲི། ཁབ་བམ་མདེའུ་ཁོང་དུ་ཤོར་བ། གྲེ་བར་གྲ་མ་ཟུག་པ། གྲེ་བར་རུས་པ་ཟུག་པ།
སྡོམ་དང་སྡིག་པ་ཁོང་དུ་ཤོར་བ། ཆང་ནད། སྣེ་བཞིར་སྐྲངས་འབུར་བྱུང་བ། གཉའ་བ་རེངས་ཤིང་སྟག་པ་དགྱེ་བ།
རྐང་ལག་ཁ་བས་ཕྱིད་པ། རྣ་བར་འབུ་སྲིན་ཤོར་བ། ལྷགས་རླུང་གིས་མཆུ་གས་པ། ནུ་མ་སྐྲངས་པ་སོགས་ཡོད་པ་
ཡིན་ནོ། །
356



གཉིས། བཅོས་ཐབས།
1. མེས་འཚིག་རྨ་ལ་ཐོག་མར་དོམ་མཁྲིས་ཆུ་གཙང་ལ་སྦྱར་ནས་ཡང་ཡང་བྱུག་ན་འདི་རང་ཟབ། དེ་སྟེང་
གླ་རྩི་དང་བྲག་ཞུན་བྱུང་ན་རབ་ཡིན། དེ་ནས་ཉ་མཁྲིས་དང་། དོམ་མཁྲིས། སྦལ་པའི་ཁྲག་དང་སྦྱར་བ་བྱུག་
པའམ། བུལ་ཏོག་དང་བྲག་ཞུན་གཉིས་ཀྱི་ཕྱེ་མ་གདབ། ཡང་ན་སྤོས་དཀར་དང༌། གླ་རྩི། ཆུ་རྩའི་ཁུ་བ་དང་སྦྱར་
བའམ། ཡང་ན་རྟའི་ཕྲུ་མ་སྐམ་པོ་ཞིབ་པར་བཏགས་ཏེ་བཏབ་ན་ག་བུར་ལས་ཀྱང་ཕན། ཡང་ན་རི་བོང་མཁྲིས་པ་
རྨ་ལ་བྱུག་ཅིང་ཁོང་དུ་བཏང་ན་ཚེགས་མེད་དུ་འཚོ་བ་ཡིན་ནོ། །ཡང་ན་སོམ་མ་ཛའི་ལྡེ་གུ་ཚུལ་བཞིན་དུ་སྦྱར་བ་
ཧེལ་སྲབ་ངོས་སུ་སྦྱར་ནས་དམིགས་ཡོད་སར་གླན་ན་ལྷན་སྐྱེས་ལས་གྱུར་པའི་གསར་རྙིང་རྨ་དང་། གཉན་ནད་ཆུ་
སེར་འབྲས་ཀྱི་རིགས་ལ་བསྔགས་ཤིང་། ཁྱད་པར་དུ་ནུབ་དང་མེས་འཚིག་གི་རྨ་ལ་བསྔགས་སོ། །ཡང་ན་ཉ་
སོགས་ཆུར་གནས་ཀྱི་མཁྲིས་པ་གང་འཛོམས་སྟེང་བུལ་ཏོག་དང་། བྲག་སྤོས། ཆུ་རྩ། ཅུ་གང་རྣམས་ཀྱི་ཕྱེ་མ་རྨ་
རྩིར་གདབ་པར་བྱའོ། །ཚབས་ཆེ་ན་ཁོང་དུ་མན་རྒྱུད་ཀྱི་ག་བུར་ལྔ་པ་བཏང་ལ། ཆུར་གནས་སྲོག་ཆགས་ཀྱི་
མཁྲིས་པ་ཚོགས་ཚད་དང་། ག་བུར། ཅུ་གང་། གུར་གུམ། ཧོང་ལེན། བུལ་ཏོག བྲག་སྤོས། ཆུ་རྩ་རྣམས་རྨ་རྩིར་
གདབ། ཡང་ན་བྱུག་སྨན་མཁྲིས་ཕྱེ་བདུན་པ་སྦྱར་ལ་བྱུགས་ན་ཚ་འཁྱུག་དང་གཉན་སྐྲངས་མེས་འཚིག་རྨ་སོགས་
ལ་བསྔགས། ར་རིལ་ནུས་བསྲེགས་ཐལ་བ་མར་ནག་ཏུ་སྦྱངས་པ་བྱུག་ན་ཡང་མེས་འཚིག་རྨའི་ཚ་འབྲབ་འཕྲལ་དུ་
གཅོག་པར་བྱེད། སྦང་གླུམ་བཙིར་བ་མར་ནག་ལ་བསྐོལ་ཏེ་བྱུག་པས་མེས་འཚིག་རྨ་རྒན་འཕྲལ་དུ་གསོ། ཁོང་སྨན་
ལ་ཁྱུང་ལྔ་ཆུ་རྟའི་སྦྱོར་བ་དང་། དངུལ་ཆུ་རིན་ཆེན་གྱི་སྦྱོར་བ། རིན་ཆེན་གྲང་སྦྱོར། གུར་གུམ་བཅུ་གསུམ་ལ་དངུལ་
ཆུ་བསྣན་པ་དང་། གཞན་ཡང་ག་བུར་དང་རྡོ་སྨན་གྱི་སྦྱོར་བ་སོགས་སྐབས་བསྟུན་རིགས་པས་དཔྱད་པར་བྱའོ། །
2. རྨེན་བཞིའི་གནས་སུ་བྱུང་བའི་བསེ་དྲེའི་བཅོས་ཐབས་ནི། དང་པོ་སྲིན་ཚང་བཤིག་པ་ལ། སྟག་མའི་ལོ་
མ་གདུས་པའི་ཁུ་བ་གར་སླ་ཞོ་ཙམ་ལ་ཐང་ཕྲོམ་དཀར་ནག་གི་འབྲུ་དང་། ལང་ཐང་ཙེ། བྱི་ཏང་ག སྒོག་སྐུ། ཤིང་
ཀུན། མ་རུ་ཙེ། དུ་བ། ཕུར་མོང་། བཙན་དུག་རྣམས་ཆ་མཉམ་པའི་ཅུར་ནིས་ཁ་ཚར་བཏབ་ལ་ལེགས་པར་
དཀྲུགས། མཆན་ཁུང་ལ་སོགས་དྲི་མ་གར་ཡོད་སར་ཞག་གསུམ་གྱི་བར་ཉིན་རེ་ལ་ནང་རེ་བྱུག། དེ་རྗེས་བུལ་ཏོག་
དང་སུག་ཆུས་དག་པར་བཀྲུ། བྱ་རོག་གི་ཐུན་དཀར་དང་། ཏི་ཚ། གླ་རྩི། ཤུག་བསྲེགས་ཐལ་བ། ལི་ཤི ངུར་སྨྲིག་
འཛིན་པ། བྱང་བུལ། སྤང་སྤོས། ག་བུར་རྣམས་ཆུ་ལ་སྦྱར་བའི་སྐྱོ་མ་ཡང་ཡང་ཞག་འགར་བྱུག་དེ་ཡིས་སྲིན་བུའི་དྲི་
ངན་ཞི་བར་འགྱུར། ཡང་ན་སོག་རམ་རྩི་དྲུག་པ་ར་མར་དང་སྦྱར་བ་མཆན་ཁུང་དུ་དྲི་མ་ཐོན་བར་དུ་བྱུག
357



3. ཁབ་དང་དེའི་ཁོང་དུ་ཤོར་ན་ཨ་བར་སྐྱུར་གསུམ་གོང་མ་ཆ་བསྐྱེད་ལ་ཁབ་ལེན་བཅས་པའི་ཕྱེ་མ་སྲིན་
བལ་དང་ཆུར་སྦྱར་ལ་བཏང་སྟེ་འགུལ་མི་གཞུག་པར་གན་རྐྱལ་དུ་ཉལ་ལ་བསྡད་པས་སྲིན་བལ་གྱིས་དྲིལ་ནས་
བཤང་སྒོར་འབྱིན་ནོ། །ཡང་ན་ཁབ་ལེན་བརྒྱད་པའི་ཕྱེ་མ་ཆང་གིས་དབུལ། དེ་རྗེས་ཉུང་མའི་ཚོད་མ་བཏང་བས་
འདོན་པར་འགྱུར་རོ།
4. གྲེ་བར་གྲ་མ་ཟུག་ན་སྦྲུལ་གྱི་ཚིལ་བུ་བྱུག་ཅིང་། ནས་ཀྱི་ཕུབ་མའི་ཐང་བཏབ་ལ།
5. གྲེ་བར་རུས་པ་ཟུག་ན་གོ་བོའི་གྲེ་བ་གྲོ་ཆང་གི་ནང་དུ་སྦངས་པའི་ཁུ་བ་བྱིན། ཉ་རུས་ཟུག་ན་སོ་བྱའི་ཤ་
ཁུའམ་ཡང་ན་སྲམ་གྱི་སྣ་དང་མཆེ་བའི་ཁུ་བ་བཏང་། གནའ་བའི་རྭའི་དུམ་བུ་མུར་བར་བྱ། །
6. སྡོམ་དང་སྡིག་པ་ཁོང་པའི་ནང་དུ་སོང་བ་ལ་སྲིད་དཀར་དང་རྩྭ་རམ་པ་གཉིས་ཆང་དང་སྦྱར་ལ་བཏང་།
སྡོམ་དང་སྡིག་པའི་སོས་ཟིན་པ་ལ་རྩྭ་རམ་པའི་ཁུ་བར་གླ་རྩི་བཏབ་པ་བྱུག་ན་ཕན།
7. ཆང་ནད་ལ་འཕྱི་བའི་མཁྲིས་པ་དྲོན་མོ་ལ་ཚྭ་བཏབ་པ་བཏུང་ན་ཆང་ནད་གཏན་དུ་འབྱང་བར་འགྱུར་
རོ། །ཡང་ན་སྔོ་སྒའི་ཚ་བ་དང་། ཆང་གི་ནང་དུ་སྒོ་སྐུ་དང་། གཡེར་མ། ཚྭ་བཅས་བཏབ་ལ་བཏུང་ན་ཕན་ཞིང་།
ཁྱད་པར་ཅོང་ཞི་སོགས་ཀྱི་སྨན་ཆུ་འཐུང་ན་ཕན། ཡང་ན་ལུག་རུ་སེར་པོ་གྲིབ་སྐམ་བྱས་པའི་ཐང་ཆང་མ་འཐུང་
བའི་སྔོན་དུ་བཏུང་ན་ཆང་ནད་མི་འབྱུང་ངོ་། །ཆང་ནད་ཀྱིས་མགོ་ན་བ་ལ་ཁ་ཆེ་གུར་གུམ་དང་། སེ་བའི་མེ་ཏོག་
ཏིག་ཏ། ཨ་རུ་གསེར་མདོག་བཅས་ཀ་ར་དང་སྦྱར་བ་ཆང་གིས་དབུལ་ན་ཕན།
8. སྣེ་བཞི་ལ་སྐྲངས་འབུར་བྱུང་ན་གུ་གུལ་ཆུས་བྱུག་ཅིང་། ཕྱིང་པ་ཚྭ་ཆུར་བཙོས་པས་སྐྲངས་པའི་མགོ་
མནན་ཞིང་གང་བྱུང་ངོས་ཀྱི་སྟོད་སྨད་ལ་ལག་པ་དང་རྐང་པའི་མཐེ་བོང་གི་སེན་མོ་སེར་ཙམ་བསྲེག་པར་བྱ།
9. གཉའ་བ་རེངས་ཤིང་ལྟག་པ་དགྱེ་ན་ཚུ་དང་མར་སྦྱར་བ་བྱུག་ལ་མཉེ།
10. རྐང་ལག་ཁ་བས་ཕྱིད་ན་མོད་ལ་ཁ་བས་དུགས་བྱ་བའམ་ཆུས་བྲན། ཁ་བས་མིག་ཕྱིད་ན་ཉ་མཁྲིས་
དང་། གླ་རྩི། གོ་སྙོད། ཤུ་དག་དཀར་པོ་རྣམ་པ་བཞི་མར་རམ་ཆུ་ལ་སྦྱར་བའི་ལྡེ་གུ་ལྟེ་བའི་ཁུང་ལ་བྱུག་ན་སེལ། སྐྱ་
གའི་མཁྲིས་པ་ལུས་ལ་བཅངས་ན་ཡང་མིག་ཁ་བས་མི་ཕྱིད་ཅིང་། དེ་བཞིན་འུ་སུ་བསྲེགས་ཐལ་བྱུག་ཀྱང་མི་ཕྱིད་
དོ། །ཡང་ན་ཛཱ་ཏིའི་ཕྱེ་མ་ཆུས་བྲན་ལ་བྱུག་ན་མིག་ཁ་བས་ཕྱིད་པར་ཕན་ནོ། །མ་གི་ཏ་ལ་ཤེལ་གྱི་མི་རེང་བསྐྱོན་
ནས་ཐིགས་གཅིག་བླུགས་ན་མིག་གི་ཟུག་གཟེར་གཅོག་ཅིང་ཁྱད་པར་ཁ་བས་ཕྱིད་ལ་མཆོག་ཏུ་ཕན། མིག་ལ་རྡོ་
དབྱུག་སོགས་ཀྱིས་ཕོག་ནས་བསྣད་པ་ལ་རྡོ་དྲེག་དཀར་པོ་མིའི་ནུ་ཞོ་དང་སྦྱར་ལ་བྱུག་པས་ཕན། མིག་དུད་པས་
ཕྱིད་ན་ཙན་དན་དཀར་པོ་གངས་ཆུ་དང་སྦྱར་བས་མིག་ནང་བཀྲུ་ཞིང་གོ་སྙོད་ཚ་མིག་བཏང་།
358



11. རྣ་བར་འབུ་སྲིན་སོགས་ཤོར་ན་མཁན་པའི་ལོ་མའི་ཁུ་བ་བླུག ལུག་ཤིག་སོང་ན་ཆང་གི་ཉིང་ཁུ་བླུག
ར་ཤིག་སོང་ན་གཡེར་ཁུ་བླུག་པར་བྱ།
12. རླུང་གིས་མཆུ་གས་བྱུང་ན་སྤྱི་གཙུག་ཏུ་འབྲུ་མར་བྱུག དེ་བཞིན་སོར་མོའི་སེན་སྐྱི་གས་ན་ལྟེ་ཁུང་ལ་
མར་བྱུག་པས་ཕན། ཤུ་དག་ཞིབ་བཏགས་མར་རྙིང་དང་སྦྱར་བ་ལུས་ལ་བྱུག་ན་ལུས་དྲོད་འབར་ཞིང་། རྐང་ལག་
ལ་སེར་ཁ་མི་འབྱུང་། རྐང་པའི་སེར་ག་ཆེ་བ་ལ་རྟ་ཚིལ་དང་། ར་ཚིལ། ཁྱི་ཚིལ། ན་བུན་བུ་མོ་བཅས་ཞིབ་པར་
བཏགས་པ་སྦྱར་བ་བྱུག་ལ་ལྷམ་དང་མ་བྲལ་བར་བྱས་ན་ལེགས། མགོ་ཆག་སོགས་ཀྱི་ཆུ་སེར་བབས་པས་བྱེད་ཀྱི་
མདོག་སྨུག་པོར་སོང་བ་ལ་ཁྱི་ལྕེ་བྱུག་རྗེས་ཞུ་མཁན་ཆུར་བཙོས་པས་དུགས་བྱས་ན་ཕན་ནོ། །
13. ནུ་མ་སྐྲངས་པ་ལ་ཀྱི་ལྕེ་བདུན་པའི་བསྡུས་ཐང་བཏང་བས་ནུ་མ་སྐྱངས་པའི་ནད་སེལ་ཞིང་། ཡང་ན་
སྲུབ་ཀ་དང་། སྒ་ཏིག སྔོ་སྤྲིན། སྟག་ཤ ཀྱི་ལྕེ། ཨུག་ཆོས། ཧོང་ལེན་བཅས་བདུན་པོ་ཆ་མཉམ་བྱས་པའི་ལུམས་སུ་
ཞུགས་པས་ཟུག་རྔུ་ཞི་བར་བྱེད། ཡང་ན་སྐྲངས་པོར་འབའ་ཆའི་དུགས་ཀྱིས་ཕན། དེས་ཀྱང་མ་ཐུབ་ན་རྒྱབ་རྩ་
གཏར་བའམ། ལྟོ་བཀུག་ལ་སྤེན་མ་ནུས་བསྲེགས་དང་། གནའ་བའི་མཇུག་སྤུ་འོད་ལ་བསྲེག་པ། རྒྱུ་ཚྭ། ལྕམ་འབྲུ།
སྡིག་སྲིན། བྱང་པ་རྣམས་བྱིས་པའི་ཆུ་ལ་གདུས་པའི་ཐང་ཐོ་རེངས་བཏང་བ་དང་། ན་ཟུག་ཆེ་ན་སྤང་རྒྱན་དཀར་
པོ་དང་། པི་པི་ལིང་། ཤིང་མངར་བཅས་པའི་ཐང་གི་ལྕག་བཏང་བས་ནུ་མའི་ཚབས་དང་། སྤུ་འགགས་སྐྲངས་པ་
བཅས་སྦྱོང་བར་བྱེད་པ་ཡིན་ནོ། །
ཉེར་གཅིག་པ། ཚེར་ལྷོག་གི་ནད།
ཕྲན་བུའི་ནད་ཚེར་ལྕོག་ཅེས་པ་ཚེར་མའི་རིགས་ཀུན་ལུས་ཀྱི་ཆ་གར་ཟུག་ཀྱང་རླན་དང་ཆུ་ལ་བརྒལ་བ་
སོགས་ཀྱིས་རྐྱེན་བྱས་ཏེ་ལྡོག་ཐབས་སུ་སྐྲངས་པ་ལ་ཟེར་ཞིང་དེའི་རྟགས་བཅོས་གཉིས་ཀྱིས་བསྟན་ནོ། །
གཅིག ནད་རྟགས།
སྐྲངས་པའི་མདོག་ཁྲག་ཝ་དང་གློ་བ་ཁྲག་རྒྱངས་ལྟ་བུ། མཁྲེགས་ཤིང་སྔོ་ལ་ཀྱང་བུས་བཞར་བ་དང་འདྲ་ལ།
ཡང་ན་ཚ་ཙག་མེ་མདག་གཏོར་བ་དང་འདྲ་བར་ཟུག་གཟེར་བཟོད་གླགས་མེད། འདི་ལ་གཉན་མེད་པ་མི་སྲིད་
ཀྱང་། གཉན་ནད་གཞན་གྱི་བཅོས་དང་མི་འདྲ་ལ། མདའ་མདུང་ཕོག་པ་དང་ཡང་འདྲ་བ་མིན་པས། འདི་སྒོས་ཀྱི་
359



གཉེན་པོ་མ་སླེབ་ན་བཅོས་ལོག་པས་རྣག་ཏུ་འདྲུལ་ཞིང་ཚད་པ་སྟོད་དུ་ཤོར་ནས་འཆི་བའམ་ཡུན་རིང་འགོར་ན་
ཡན་ལག་ཆད་པའང་འབྱུང་སྲིད་པས་ན་ནད་འདི་ལ་བརྙས་པ་བྱ་མི་རུང་། ནད་འདི་རྩ་ལ་ཤོར་བས་ཚ་ཚ་ལྟར་འཕྲོ་
བ་དང་། སྐར་མདའ་ལྟར་ཡལ་བ། བྱི་ཁུང་ལྟར་ཁྲིད་ཅིང་མེ་ལྟར་འབར་བ་སོགས་སྣ་ཚོགས་པ་ཡོད་དོ། །
གཉིས། བཅོས་ཐབས།
དེ་ལ་ཟས་སྤྱོད་སྨན་དཔྱད་ཀྱི་བཅོས་དང་ཚ་གྲང་བརྟག་པ་ནི་ནད་གཞན་ཀུན་དང་མཐུན་ལ་དང་པོ་སྤུ་རྩའི་
ཐང་བཏང་། ཡང་ན་ཕུར་མོང་གི་ཐང་ལན་མང་བཏང་། ཕྱེ་མ་གི་ཝཾབདུན་པ་གུ་གུལ་ཆུ་ཡིས་དབུལ་ན་གཉན་
གསོད་ཅིང་ཚེར་མའི་དུག་གི་སྟོབས་མྱུར་དུ་གཅོག བཙོད་མདུད་སེ་བ་དགུ་པ་དང་། ཤ་པོའི་རུ་རྟ་སེ་བ་དྲུག་པ།
སྨན་ཆེན་སེ་བ་བཞི་པ་སོགས་སྦྱར་ལ་བཏང་བ་ཚེར་ལྷོག་ཉིད་ལ་ཐེངས་པས་ཆོག ཚེར་མ་ལུས་ཀྱི་རྩ་གཉན་ལ་ཟུག་
པ་དེ་འཐེན་ན་ཁྲག་འཆོར་ཞིང༌། ཁྲག་ཤོར་མ་ཆོད་ན་འཆི་ཉེན་ཡོད་པས་གང་བྱུང་དུ་འཐེན་མི་རུང་ལ། རང་
བཞིན་གྱིས་ཐོན་པའང་ཡོད་པས་ཨེ་ཐོན་བལྟ་དགོས། དེ་ཡང་རྨ་དེ་ཁེབས་པའི་དར་དམར་བཟང་པོ་གྲུ་བཞི་གཅིག་
ལ་དཀྱིལ་དུ་རྨ་ཁུང་བཏོད་པ་ལུག་ཚིལ་བཞག་པར་བལྡད་ལ་མར་དང་བསྲེག་པ་དེ་ལ་སྤང་སྤོས་དང་། གླ་སྒང་། གོ་
སྟོད་གསུམ་རྩི་བཞིན་བཏགས་ལ་སྦྱར་བ་བྱུག དེ་ནས་རྨའི་ནང་དུ་གླ་རྩི་བཟང་པོ་བཏབ་རྗེས་དར་མར་ཚི་ཅན་དེ་
བཀབ་པར་བྱ། གླ་རྩི་རྒྱུན་དུ་མེད་ཀྱང་སྐབས་སུ་གདབ་དགོས། དེ་ཡིས་འབུ་ཆུང་མི་ཡོང་ཞིང་རྩེ་ནད་འཇོམས།
འདི་ལས་གཞན་པའི་རྨ་ཆས་ནད་འདི་ལ་མི་འཕྲོད། རྒྱ་སྐྱེགས་དང་དོམ་མཁྲིས་སྦྱར་བས་ཚུ་ཁ་བསྲུང་། ཕྱེ་མ་
བསིལ་སྦྱོར་བཅོ་ལྔ་པ་དགུང་གཉིས་ལ་སྤྱི་ཞུར་ཁུ་བས་དབུལ། སྟོད་དུ་ཚད་པ་ཤོར་ན་ག་བུར་གྱི་སྦྱོར་བ་དང་གཙོ་བོ་
བརྒྱད་པ་སོགས་རྩ་ཆུར་བརྟག་ལ་བཏང་། དཔྱད་དུ་རུ་ཐུང་གཏར་བ་དང་། རྨ་ཡི་ཕྱོགས་བཞི་ལ་མེ་བཙའ་བཞི་
སྒོམ་བྱ་ཞིང་རྩ་གཉན་ཡིན་པས་རྩ་ནད་ཚ་ཙག་བྱེད་པ་གང་བྱུང་སྟེང་དུ་མེ་བཙས་གནོན་པ་གཅེས། གཞན་ཡང་
གང་ཟུག་དང་ཉེ་བའི་ཁྲག་རྩ་གཏར། རྔབས་རུ་འཛུགས་པའང་ནད་འདི་ལ་འཕྲོད་པ་ཡིན་ནོ། །ནད་མཇུག་
གཞན་དུ་འཁྱོགས་ན་རང་རང་གི་བཅོས་བཞིན་བྱ་དགོས། སྤྱོད་ལམ་ཉིན་གཉིད་དང་དྲག་ཤུལ་ཤ་ཆང་སོགས་སྤང་
བར་བྱའོ། །
360



བརྡ་འགྲོལ།
༡ ཐོར་བུའི་ནད། – སྡེ་ཚན་དུ་མ་འདུས་པ་ཁ་ཐོར་དུ་གནས་པའི་ནད་རྣམས་ལ་ཟེར།
༢ སྐོམ་དད། —གྱེན་རྒྱུའི་རླུང་དང་མཁྲིས་པ་འཁྲུགས་པས་བད་ཀན་རླན་གཤེར་གྱི་ཆ་སྐེམས་ནས་སྐོམ་པ་བསྐྱེད་
པའི་ནད་ཅིག་གོ། །
༣ ཁ་མངལ། —ལྕེ་སྟེང་དུ་བད་ཀན་འབྱར་བག་ཅན་གྱི་ཆུ་ཁམས་འཕེལ་ནས་རོ་གང་ཡིན་གསལ་པོར་འབྱེད་མི་
ནུས་པར་གྱུར་པ་ལའོ། །
༤ སྐྱིགས་བུ། ཟས་སྤྱོད་ལོག་པའི་རྐྱེན་གྱིས་འདུ་བ་འཁྲུགས་ཏེ་བྲང་ལ་གནས་པའི་གྱེན་རྒྱུའི་རླུང་རྒྱུ་བའི་རྩའི་
བུ་ག་འགགས་ནས་གྲེ་བའི་ལམ་ནས་ཨིག་ཅེས་པའི་སྒྲ་འབྱུང་བའི་ནད་ཅིག་ཡིན། དེར་ཨིག་བུ་ཟེར་
སྲོལ་ཡང་ཡོད།
༥ ཡས་ཆུང་། –དོ་སྣང་མི་བྱེད་པ་སྟེ་སྣང་མེད་དམ་སྣང་ཆུང་མི་བྱ་ཞེས་པའི་དོན་ནོ།
༦ རྒྱ་བུངས་བ་ཚྭ་ཅན། —ཤིང་ཏོག་ཨ་མྲ་སྐམ་པོ་བ་ཚྭ་འདྲ་བའི་དཀར་པོ་ཆགས་ཡོད་པ་དེའོ། །(རྒྱ་ནག་གིས་
༧ ཨོལ་ཀྲོང་། –གློ་བ་ནས་ལྕེ་རྩའི་བར་དུ་འབྲེལ་བའི་དབུགས་རྒྱུ་བའི་ལམ་གློ་ཡུ་ཟེར་བ་དེའི་མིང་ཡིན་ནོ། །
༨ སྤྲ་ཚིལ། –སྤྲང་རྩའི་དྭངས་མ་བླངས་རྗེས་ཀྱི་སྙིགས་རོ་ལ་ཟེར།
༩ འཕོངས་ཀྱི་ཨ་ལོང་ཁ། —གཤང་སྒོ་ཁའམ་གཞང་ཁ་ལ་ཟེར། །
༡༠ ཟ་ཁུ། —མཁལ་ནུས་ཉམས་པས་ཟུངས་དང་འདྲེས་པའི་དྲི་ཆུ་ལྷུང་པའི་གནས་སུ་དུས་མིན་དུ་ཟགས་ནས་
ཕྱིར་བབས་པའི་གཅིན་མདོག་རྙོག་མ་ཅན་གྱི་མིང་སྟེ། གཅིན་དེ་ལུས་ཟུངས་དང་འདྲེས་པའི་ཕྱིར་
ལུས་ཀྱི་སྟོབས་མདངས་རྣམས་ཟ་བ་ལྟར་ཉམས་པར་འགྱུར་བའི་ཕྱིར་མིང་ཡང་དེ་ལྟར་གྲགས་
སོ། །
༡༡ ཟ་ཁུ་ཉི་ཤུ། —བད་ཀན་གྱི་ཟ་ཁུ་བཅུ་དང་། མཁྲིས་པའི་ཟ་ཁུ་དྲུག རླུང་གི་ཟ་ཁུ་བཞི་བཅས་ཉི་ཤུའོ། །
༡༢ གཅིན་སྙིའི་བླ་གཉན་འབྲས་འབྲུམ་ཐོར་བུ་བཅུ། —ཁུམ་ཕོར་འདྲ་བ་དང་། རུས་སྦལ་འདྲ་བ། སྐྱུར་པོ་
འདྲ་བ། དྲ་བ་ཅན། མེ་དབལ་འདྲ་བ། སྲན་ཆུང་འདྲ་བ། ཡུངས་དཀར་འདྲ་བ། བ་ད་ར་འདྲ་བ། ལྷུ་
361



བཅས། ཁོང་འབྲས་བཅས་བཅུའོ། །
༡༣ རི་མིག་ལྔ་པ། —རི་མིག་ནི་ལུང་ཏོང་ཞེས་པའི་ཤིང་འབྲས་ཀྱི་མིང་གཞན་ཡིན་ལ། ཤིང་སྡོང་མཐོ་ལ་ལོ་མ་
མདའ་སྒྲོ་འདྲ་བ་ཁ་སྤྲོད་དུ་སྐྱེ་བ་མེ་ཏོག་དཀར་ཆུང་འད་བ་མ་ལྔ་རེ་ཅན་འཆར་བ། སྨན་དུ་སྦྱར་བྱ་ནི་
དེའི་འབྲས་བུ་སྟེ་ཤ་སྲབ་ལ་ཁམ་སེར་གྱི་ནང་དུ་རུས་པ་ནག་པོ་འོད་ཅན་སྔ་རབས་པས་དེས་བགྲངས་
ཕྲེང་བྱེད་པ་དེའོ། །
༡༤ མ་ནུ་ཤུ་ཟུར། –རྗེ་གཡུ་ཐོག་པས་ཤུ་ཟུར་ནི་སྒ་རྒོད་དོ་གསུངས་པས། སྒྲ་རིགས་མེ་ཏོག་དཀར་པོ་འཆར་
བའི་རྐང་སྡོང་སྐོག་པ་སེར་པོ་ཅན་ཞིག་གོ་ཞེས་ཤེལ་ཕྲེང་ལས་གསལ། མ་ནུ་པ་ཏྲའི་རིགས་ཤིག་ལ་
ངོས་འཛིན་མཁན་ཡང་ཡོད་དོ། །མ་ནུ་ཞེས་པ་ནི་དྲི་བཟང་གི་དོན་ཡིན་ནོ། །
༡༥ མཐེབ་ཆུང་དྲེག་རྩ། -སྦས་པའི་གཏར་རྩ་རེ་ལྔའི་ཡ་གྱལ་ཞིག་སྟེ་དྲེག་རྩ་བོལ་སྟེང་རྩ་མཁྲིས་བཅིང་ཐག་
བཞིན། འཕྲེད་ལ་གནས་པར་རྩ་རྒྱུས་གཞན་བྱོལ་གཏར། ཞེས་འབྱུང་བ་དེ་ཡིན། །
༡༦ དཔྱིའི་རྟ་ཟུར། —དཔེ་ཡི་ནང་ཟུར་གཡས་གཡོན་གཉིས་ན་རུས་པ་གཟར་བུ་ཁ་འདྲ་བ་གཉིས་ཡོད་པ་སྟེ།
སྐ་རག་གི་འོག་ན་གནས་པའི་སྒང་ཟུར་གཉིས་ལ་ཟེར་རོ། །
༡༧ སྔོ་ལ་ཞུགས་ན་སྐྱ་ལ་ཐོན་པ། སྐྱ་ལ་ཞུགས་ན་སྔོ་ལ་ཐོན་པ། -དཔྱིད་ཀ་སྔོ་རྒྱུས་དུས་གྲུམ་བུའི་ནད་
ཞུགས་ན་དགུན་ཁ་སྔོ་སྐམ་དུས་ལྡང་བ་སྟེ་ནད་ཟུག་ཐོན་པ་དང་། དགུན་ཁ་སྔོ་སྐམ་ནས་སྐྱ་བོ་ཡིན་
དུས་གྲུམ་བུའི་ནད་ཞུགས་ན་དཔྱིད་ཀ་རྩ་སྔོན་རྒྱུས་དུས་ལྡང་བ་སྟེ་ན་ཟུག་ཐོན་པ་ཡིན་ཞེས་ནད་
ཞུགས་དུས་ཀྱི་ཁྱད་པར་བསྟན་པ་ཡིན་ནོ། །
༡༨ པགས་པ་འཐམ། –པགས་པ་ཤ་ལ་འབྱར་ནས་སོ་སོར་དབྱེ་མི་ཐུབ་པར་གྱུར་པའི་དོན་ནོ། །
༡༩ རྐྱང་མ། —ཀླད་པ་ལས་འབྱུང་ཞིང་ཐུར་དུ་གྱེས་པའི་རྩ་དཀར་གྱི་སྡོང་པོ་ཡལ་ག་དང་བཅས་པར་ཟེར་བ་
ཡིན། སྲོག་རྩ་དཀར་པོ་སྟེ་བླ་དང་འདྲ་བར་འཁྱམ་པ་དེའོ། ། །
༢༠ དབུ་མ། ལུས་ཀྱི་དཀྱིལ་དབུས་དྲང་པོར་གནས་ཤིང་རླུང་གི་ཁམས་གཙོ་བོ་རྒྱུ་བའི་སྲོག་རྩ་དམར་པོར་ཟེར་
བ་སྟེ་དབུགས་དང་འགྲོགས་ནས་རྒྱུ་བའི་རྩ་དེའོ། །
༢༡ རོ་མ། —ཁྲག་གཙོ་བོ་རྒྱུ་བའི་སྲོག་རྩ་ནག་པོའི་མིང་སྟེ་ཚེ་ཡི་རྩ་གསུམ་ལས་གཅིག་ནི་མགོ་ལུས་ཁྱབ་པར་
གནས་ཞེས་པ་དེ་ཡིན་ནོ། །
༢༢ མཁལ་མའི་རྩ་ནག —ཀླད་པ་ལས་བྱུང་ཐུར་དུ་ཟུག་པའི་ཆུ་རྩ་སྦུ་གུ་ཅན་ལས་གྱེས་ཤིང་སྒལ་ཚིགས་བཅུ་བཞི་
362



པའི་གཡས་གཡོན་ནས་ཕྱིར་ཚོན་གང་རེ་དང་ཕུན་གང་རེ་གཞལ་བའི་སར་གནས་པའི་མཁལ་མ་དང་
འབྲེལ་བའི་རྩ་ནག་གཉིས་ཀྱི་མིང་ངོ༌། །
༢༣ རྒྱུན་གཉིས། –དྲི་ཆུ་དང་དྲི་ཆེན་གཉིས་ཀྱི་རྒྱུན་ལ་གོ
༢༤ འདུས་གསུམ་གྱི་མདོ། –སྤྱི་གཙུག་དང་ལྟེ་བ་མཚན་བར་བཅས་གསུམ་ལ་ཟེར་རོ། །
༢༥ གླང་ཤུ། –ནད་རྟགས་ལ་བལྟོས་ནས་བཏགས་པ་སྟེ་གླང་ཐུག་གི་གཉའ་བའི་པགས་པ་ལྟར་མཐུག་མཁྲེགས་
ལྡན་ཞིང་ཤུ་ཐོར་ཡང་འབྱུང་བའི་པགས་ནད་ཅིག་གི་མིང་ངོ༌། ཡུལ་སྐད་འགར་རྡོ་ཞེས་བརྗོད་པ་
དེའོ། །
བསམ་གཞིག
༡ ཐོར་བུའི་ནད་ཀྱི་གོ་དོན་བྲིས། །
༢ དབུགས་མི་བདེ་བའི་ནད་དང་སྟོད་འཚང་གཉིས་འདྲའམ།
༣ སྲིན་གླང་དང་གཉན་གླང་གཉིས་མི་འདྲ་སའི་ཁྱད་པར་ངོས་འཛིན་གྱིས།
༤ ལུས་ལ་ལྷན་སྐྱེས་ཀྱི་སྲིན་བུའི་རིགས་ཉིས་ཁྲི་ཆིག་སྟོང་སོགས་ཡོད་ཅེས་གང་ལས་ཇི་ལྟར་བྱུང་བ་ཡིན།
༥ གཅིན་སྙི་ཟ་ཁུ་ནད་ནི་བད་ཚིལ་འཕེལ་བར་བརྟེན་ནས་འབྱུང་བ་ཡིན་ན་ལུས་སྐེམ་པོ་རྣམས་ལ་གཅིན་
སྙིའི་ནད་འབྱུང་རྒྱུ་མེད་པ་ཡིན་ནམ། །
363



སློབ་ཚན་ཉེར་གསུམ་པ། ལྷན་སྐྱེས་ཀྱི་རྨ་གསོ་བ།
ལྷན་སྐྱེས་རྨ་ཞེས་པ་ནི་ཕྱིའི་རྐྱེན་མདའ་གྲི་སོགས་མཚོན་ཆས་བསྣད་པའི་རྨ་མ་ཡིན་པར་ནད་རང་དང་
ལྷན་ཅིག་ཏུ་རང་བཞིན་གྱིས་སྐྱེས་པའི་རྨ་ངན་འབྲས་ནད་དང་། གཞང་འབྲུམ། མེ་དབལ༑ སུར་ཡ། རྨེན་བུ། རླིག་
རླུགས། རྐང་འབམ། མཚན་བར་རྡོལ་བ་བཅས་ནད་རིགས་བརྒྱུད་ཀྱི་སྤྱིའི་བསྡུས་མིང་ལ་བཏགས་པ་ཡིན་ནོ། །
དང་པོ། འབྲས་ནད།
དེ་ཡང་འབྲས་ནད་ཅེས་པ་ནི་ཁྲག་དང་ཆུ་སེར་བྱེར་བ་རླུང་གིས་བསྒྲིལ་ཏེ་ལུས་ཀྱི་གནས་ངེས་མེད་དུ་
སྐྲངས་པ་བེ་འབྲས་ལྟར་རྡོག་སྲ་ཞིང་མཁྲེགས་པར་འགྱུར་བ་ལ་འབྲས་ནད་ཅེས་ནད་རྟགས་ལ་བལྟོས་ནས་
བཏགས་པའི་མིང་ཡིན་ཏེ། དེ་ལ་རྒྱུ་རྐྱེན་དབྱེ་བ་རྟགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
རྒྱུ་ནི་ལུས་ལ་ལྷན་སྐྱེས་སུ་ཡོད་པའི་རྣམ་པར་མ་གྱུར་པའི་རླུང་དང་མཁྲིས་པ་བད་ཀན་ཁྲག་དང་ཆུ་སེར་
རྣམས་ཡིན་ལ། རྐྱེན་ནི་དྲག་ཤུལ་གྱི་ལས་ཀྱིས་འགྲམས་འཁྲུགས་བྱུང་བའམ། ཁ་ཟས་མ་སྨིན་པ་སོགས་རྐྱེན་ཅི་
རིགས་ཀྱིས་ལུས་ཀྱི་ངན་ཁྲག་དང་ཆུ་སེར་འཕེལ་ནས་བྱེར་བ་རླུང་གིས་བསྒྲིལ་ནས་བྱུང་བ་ཡིན་ནོ། །
བགཉིས། དབྱེ་བ།
འབྲས་ཀྱི་ནད་འདི་ལ་དབྱེ་བ་ཕྱེ་ན། གནས་དང་ཉེས་པའི་རིགས་ཀྱི་དབྱེ་བ་གཉིས་ཡོད་པ་ལས། གནས་ཀྱི་
དབྱེ་བ་ཕྱིའི་འབྲས་ལ་ཤ་འབྲས་དང་། རུས་འབྲས། རྩའི་འབྲས་བཅས་གསུམ་དང་། ནང་འབྲས་ལ་གློ་འབྲས་དང༌།
སྙིང་འབྲས། མཆིན་འབྲས། མཆེར་འབྲས། མཁལ་མའི་འབྲས། ཕོ་བའི་འབྲས། རྒྱུ་ལོང་གི་འབྲས། གཞང་གི་
364



འབྲས། ལྒང་པའི་འབྲས་དང་དགུ། དེའི་སྟེང་དུ་རིགས་ཀྱི་དབྱེ་བ་རླུང་འབྲས་དང་། མཁྲིས་འབྲས། བད་ཀན་གྱི་
འབྲས། ཁྲག་འབྲས། མཚོན་འབྲས། བྱེ་འབྲས་བཅས་བསྡོམས་པས་དབྱེ་བ་བཅོ་བརྒྱད་དུ་བཤད་ཡོད་དོ། །
གསུམ། ནད་རྟགས།
སྤྱིའི་རྟགས་རྩ་རྒྱུད་ཕྲ་ལ་འདར་བ་དང་སྐྲངས་པ་སྲ་བ་དང་བརྟན་པ་ན་ཟུག་ཆུང་བ་བཅས་ལ་ལུམས་དང་
འབྲས་འདུལ་གྱི་བཅོས་སོགས་ཀུན་གྱིས་ཞི་བར་མི་འགྱུར་བ་དང་། ཁྱད་པར་དུ། 1. ཕྱིའི་ཤ་འབྲས་ནི་སྐྲངས་པ་
དང་རྣག་རློན་མང་བ་འཁྱགས་པ་འདྲ་བ་དང༌། 2. རུས་འབྲས་ནི་རུས་པ་མདོག་འགྱུར་ཞིང་རྣག་གིས་རུས་རྩི་
ཉམས་པར་ཟོས་ཤིང་། ཆུ་སེར་སླ་མོའི་ནང་དུ་རྣག་ཆུ་སྲོ་མོ་ལྟ་བུའི་ཁུ་ཚིགས་འབྱུང་། 3. རྩི་འབྲས་ནི་སྐྲངས་པ་རྩ་
ཐོག་ཏུ་འབྱུང་ཞིང་ན་ཟུག་ཆེ། གཟེར་འཁྱུག་ནས་ན། རྩ་གནད་ཐོག་བྱུང་ན་གསོ་དཀའ་བ་ཡིན། 4. གློ་འབྲས་ནི་
མིད་པ་ན་ཞིང་ཟས་མིད་དཀའ། 5. སྙིང་འབྲས་ནི་དྲན་པ་མི་གསལ་བ་དང་མུན་པ་འཐིབས་པ་ལྟ་བུའི་སྣང་བ་
འབྱུང་། 6. མཆིན་འབྲས་ནི་ལྟོ་བ་སྦོ་ཞིང་འུར་འཁྲོག་བྱེད་པ་དང༌། དབུགས་འབྱིན་རྔུབས་མི་བདེ། 7. མཁལ་
འབྲས་ནི་དྲི་ཆུ་སྲི་ཞིང་བཙིར་སྣང་ཤར་བ། མཁལ་རྐེད་འཁོར་ཞིང་རྩིབ་ལོགས་ན་བ་སོགས་འབྱུང་། 8. ཕོ་འབྲས་
ནི་ལྟོ་བ་སྦོ་ཞིང་ཟས་ལ་སྲེད་པ། མིད་པ་ན་ཞིང་ཟས་སྐོམ་ཟོས་འཕྲལ་དུ་སྐྱུག་པ། 9. རྒྱུ་ལོང་གི་འབྲས་ནི་ཟས་སྐོམ་
ཞུ་རྗེས་སུ་ན་ལ་སྐྱིགས་བུ་འོང་བ། གདོང་དང་རྐང་བོལ་སྐྲངས་ཞིང་འཁྲུ་བ་འབྱུང་། 10. གཞང་འབྲས་ནི་གཞང་
ཁ་ན་བ་དང་ཕྱེན་འགགས་ལ་རྟག་པ་རྣག་འདྲེས་འབྱུང་བ་བཅས་ཡིན། 11. ལྷང་འབྲས་ཆུ་འགག་ཅིང་ན་ཟུག་ཆེ་
ལ་ཆུ་སོ་ན་བའོ། །ཁོང་འབྲས་ནི་ཕལ་ཆེར་ཕོ་ལོང་དང་མིད་པའི་འབྲེལ་མཚམས་སུ་འབྱུང་བ་མང་བས་ཕོ་བའི་ཁ་
འཛིན་ལ་གཟབ་དགོས། 1. རླུང་ལས་གྱུར་ན་ཟུག་ཆེ་ཞིང་སྦོ་བ་དང་འུར་འཁྲོག་པ་མི་བརྟན་ལ་མགོ་ཡུ་འཁོར་བ་
སོགས་འབྱུང་། 2. མཁྲིས་གྱུར་ནི་སྐྲངས་མདོག་དམར་ལ་ཚ་བ་སྐྱེ་ཞིང་རྣག་མྱུར་དུ་སྨིན་པ་དང་། 3. བད་གྱུར་ནི་
སྐྱངས་པའི་མདོག་སྐུལ་སྒྲིག་པ་འབྱུང་བ་དང་། ཟས་མི་འཇུ་བ་དང་སྐྱུག་པ་སོགས་ཡོད། 4. ཁྲག་གྱུར་ནི་འབྲས་ཀྱི་
རྟགས་ཕལ་ཆེར་ནུ་མ་དང་མངལ་སོགས་ཀྱི་གནས་སུ་འབྱུང་བ་མང་ལ་རབ་ཏུ་ཚ་ཞིང་འབྲུམ་པ་ནག་པོས་ཁྱབ་པ་
དང་། 5. མཚོན་འབྲས་ནི་མཚོན་ཆ་དང་རྡོ་སོགས་ལ་ཐུག་པའི་རྐྱེན་གྱིས་བྱུང་བ་ཡིན་ལ། བཅོས་ཐབས་མྱུར་དུ་
ལེན་ཀྱང་རྗེས་གཅོད་མ་བྱས་ན་སླར་ཡང་ལྡང་ཤས་ཆེ། 6. བྱེ་འབྲས་ནི་ཆེ་ཆུང་བྱི་སྒོང་ཙམ་དང་ན་ཟུག་མེད་ཅིང་
སྲ་ལ་བརྟན་པའོ། །
365



བཞི། བཅོས་ཐབས།
ཕྱི་ནང་དང་རིགས་ཀྱི་བཅོས་ཐབས་གསུམ་ཡོད་པ་ལས། ཕྱི་འབྲས་སྤྱིའི་བཅོས་ཐབས་ནི། ཐོག་མར་འདུལ་
བ་དང་། བར་དུ་སྐྱོན་བསལ་ནས་ཤའུ་ག་སོ་བ། ཐ་མར་རྨེན་པ་བརྟས་པའི་ཐབས་བཅས་བྱ་དགོས་ཏེ། །
1. འདུལ་ཚུལ་ནི་ཤ་འབྲས་ལ་བདུད་རྩི་ལྔའི་ལུམས་ཀྱིས་འདུལ་བ་དང་། རུས་འབྲས་ལ་འབའ་ཆའམ་རུས་
པ་སྣ་ཚོགས་ཀྱི་ལུམས་ཀྱིས་འདུལ་བ་དང་། རྩ་འབྲས་ལ་བསིལ་བའི་སྔོ་སྨན་སྣ་ཚོགས་པའི་ལུམས་ཀྱིས་འདུལ།
སྐྲངས་པ་བཤིག་བྱེད་ཀྱི་ཟས་ཉ་ཤ་ཕག་ཤ་སྒོ་ང་སྔོ་ངད་སོགས་དུས་ངེས་མེད་དུ་བཏང་། འབྱར་ཆེན་གྱི་འབྱུར་བྱས་
ནས་སྐྲངས་པ་གཞོམ་པའི་རྟགས་སྐྲངས་པ་སྲ་བ་ཇེ་མཉེན་ལ་སོང་ནས་བདེ་སྣང་བྱུང་དུས་དེ་སྟེང་མེ་བཙས་ཚོས་
པར་བསྲེག སྐྲངས་པ་འདུལ་ཞིང་སྨིན་པར་གྱུར་ཚེ་རྨ་བརྟོལ་ལ་རྣག་འདོན་པ་དང༌། ཤ་རུལ་པ་བཅས་ལ་འབྱར་
གྱིས་བཅོས།
2. སྐྱོན་སེལ་གྱི་སྨན་དངུལ་ཐལ་དང་། རྒྱ་ཚྭ། རུ་རྟ། བྱང་པ་བཅས་སྦྲང་སྨྱོན་དང་སྦྱར་བ་རྨ་ཁར་བྱུག་ནས་
དར་གྱིས་བཅིངས། སྨན་གྱིས་ཆོད་དཀའ་ན་ཤ་རོ་ཡོད་པ་ལྕགས་ཀྱི་ཏེལ་པས་བསྲེག རུས་འབྲས་ལ་སྟག་ཤ་ཞོ་གང་
དང༌། ལྕེ་ཚ་ཞོ་ཕྱེད། ཁབ་ལེན་སུམ་ཆ་སྦྲང་སྨྱོན་དང་སྦྱར་བ་བྱུག སྨན་གྱིས་མ་ཆོད་ན་ཤ་རོ་ཀླུང་བུས་བཅད་པའམ་
ཡང་ན་ཏེལ་མེས་བསྲེག་པ་དང་། རུས་པ་གསོན་གཤིན་སྤྲད་ལ་བཅོས། རྩ་འབྲས་ལ་འབྲས་བུ་གསུམ་ཐང་བཏང་
རྗེས་གང་ཉེའི་རྩ་ལ་མང་དུ་གཏར་བ་དང་། རྩ་འབྲུམ་སྟེང་དུ་ཨ་སས་དུགས་བྱ། འཕར་རྩ་ལ་མེས་བསྲེག ཤ་རོ་
བཅད་པས་རྩ་ཁ་ཤོར་ན་དོམ་མཁྲིས་དང་། ཟབ་ཐལ། འགྲོན་ཐལ་གཉིས། སྤྲུ་འབྲུ་རྣམས་བུ་རམ་གྱི་རིལ་བུ་བྱས་ལ་
རྩ་ཁ་བཀག སྤྲུ་ནག་གི་རྩ་བ་ཞོ་དང་སྦྱར་བས་རྨ་ཁར་གཡོགས། རྨའི་སྐྱོན་སེལ་ནས་རྨ་དག་པར་བཀྲུས་ལ་འཚོ་
སྨན་བཏབ་དགོས་པ་དེ་ལ་མུ་ཟི་མར་དཀར་བསྲེས་ནས་བྱུག་ན་ཤའུ་གསོ་ཐུབ། ཡང་ན་ཅུ་གང་དང་། གུར་གུམ།
དོམ་མཁྲིས། ཚལ་དཀར་རྣམས་སྦྱར་བ་བཏབ། རྨ་སྐམ་ཆེ་ན་ཞོ་དང་རློན་ན་འོ་མ་དང་དར་བ་བསྲེས་པ་བྱུག སྦོས་
ན་ཕྱིང་པ་མར་ནང་དུ་བཙོས་པ་དྲོད་འཇམ་གླན། །
3. ཐ་མ་རྨེན་བུ་བརྟས་པར་བྱ་བའི་ཐབས་ནི་ཝ་ཆུ་རྒྱུན་འབབ་འོག་གི་ཁྲུ་གང་བྲུས་པའི་ས་ཁུར་རྩ་རུས་སྣ་
ཚོགས་དྲི་ཆུར་བཙོས་པའི་དུགས་ཀྱིས་བདུག་པས་རྨེན་བུ་སླར་མི་ལྡང་བ་ཡིན་ནོ། །
༢ ཁོང་འབྲས་སྤྱི་བཅོས་ནི། ཁོང་འབྲས་སྨིན་དུ་མི་འཇུག་པ་གསར་དུས་བཅོས་པས་དང་པོར་སྨྱུང་བར་
བྱས་ལ་བོང་དཀར་དང་། བྱི་ཏང་ག ཕོ་བ་རིས། དུག་མོ་ཉུང་། སྒྲོན་ཤིང་རྣམས་ཆ་མཉམ་སྦྱར་བ་ཆུ་སྐོལ་གྱིས་
366



འཕུལ་ནས་བཏང་། ནད་སྟོབས་ཆེ་ན་སྤོས་དཀར་དང༌། དུར་བྱིད། ཨ་རུ་ར། ཧོང་ལེན། པི་པི་ལིང་རྣམས་བ་ཆུར་
སྦྱར་བས་སྦྱངས། ཡང་ན་ནིམ་པ་དང་། ཧོང་ལེན། ཨ་བར་སྐྱུར་གསུམ། ཤིང་མངར། རྒྱ་ཁུར་ཞོ་ཕྱེད། དུར་བྱིད། ཀྱི
ལྕེ་དཀར་པོ་ཞོ་རེ། སུན་ཆུང་སྲང་གང་རྣམས་ཁུ་བ་སྲང་དོ་ཙམ་དུ་གདུས་ལ་མར་ཁུ་བསྲེས་པའི་བཤལ་བཏང་ན་
ཁོང་འབྲས་དང་སྐྲན་མེ་དབལ་སོགས་ལ་ཕན་ཆེ་བ་ཡིན་ནོ། །སྐབས་སུ་བཀྲུ་འཇམ་དང་ནི་རུ་ཧ་གཉིས་སྤེལ་ལ་
བཏང་། ཀྱི་ལྕེ་དཀར་པོའི་གདུས་ཁུ་སྲང་དོ་ལ་ཏིག་ཏ་དང་། བྱི་ཚེར། ཙན་དན་དཀར་པོ། གླ་སྒང་། ཨུཏྤལ། སྐྱུ་རུ་
ར། ལྕ་བ། ར་མཉེ། འོ་མ། མར་བཅས་བསྐོལ་བ་བླུད་ལ། བྲག་ཞུན་དང་གུ་གུལ་གཉིས་བ་ཆུར་སྦྱར་བ་ན་སར་བྱུག
སྟོན་ཀའི་འབམ་པོ་སྲུང་དོ་དང་། སོས་ཀའི་དབྱི་མོང་སྲང་གང་ཁར་བྱས་ལ་འབྲི་མར་སྲང་གསུམ་བུ་རམ་མ་
བསྒར་བ་བཏབ་ནས་བསྲེས་ཏེ་དར་ལ་བཙགས་པར་ཁ་རུ་ཚྭ་དང་། རྒྱ་ཚྭ། སྒ་པི་ཕོ་བཅས་སྦྱར་བའི་རིལ་བུ་ཐོ་
རེངས་ཟས་མ་ཟོས་གོང་དུ་བཏང་། ཕྱི་ནས་ཀྱང་ན་སར་བྱུག ལུས་དྲོད་བསྐྱེད་པ་དང་བཅུད་ཀྱིས་ཐེག་པ་གལ་ཆེ་
བས་ལུག་ཤ་ཉ་ཤ་གཡག་རྒོད་ཀྱི་ཤ་གསར་པ་སོགས་འཇུ་སླ་བའི་ཟས་བསྟེན་པ་དང༌། སྐྲན་ཞིག་པའི་རྟགས་སུ་སྐྲན་
དེ་ཇེ་སྙིར་སོང་ཞིང་ནད་པའི་ཟོ་བདེ་བ་དང་སྐྱུག་པ་ཆད་ན་སྟོད་སྨད་གང་དང་ཉེ་བའི་རྩ་ལ་གཏར་བ་དང་། འཁྲུ་ན་
གོང་བཤད་བཤལ་སྨན་ཅི་རིགས་ཀྱིས་སྦྱངས་ལ་སེ་འབྲུའི་སྦྱོར་བས་ནད་རྗེས་བཅད་དོ། །
བྱེ་བྲག་གི་བཅོས་ནི། བྲག་ཞུན་དང་། ཨ་རུ་ར། སྤོས་དཀར་གསུམ་གཞིར་བྱས་པའི་སྟེང་གློ་འབྲས་ལ་ཅུ་
གང་དང་ཤིང་མངར། སྙིང་འབྲས་ལ་ཙན་དན་དཀར་པོ་དང༌། ཛཱ་ཏི། སྐྱུ་རུ་ར། སྙིང་ཞོ་ཤ། མཆིན་འབྲས་ལ་བ་ཤ་
ཀ་དང་གུར་གུམ། མཆེར་འབྲས་ལ་པི་ལིང་དང་ལི་ཤི མཁལ་འབྲས་ལ་བཙོད་དང་། སུག་སྨེལ། སྡིག་སྲིན། ཕོ་
འབྲས་ལ་ཁ་རུ་ཚྭ། བཅའ་སྒོ། རྒྱུ་ལོང་གི་འབྲས་ལ་རྒྱམ་ཚྭ་དང་གསེར་གྱི་མེ་ཏོག སྒང་འབྲས་ལ་རྒྱ་ཚྭ་དང་སྡིག་སྲིན་
བཅས་བསྣན་པ་གཏོང་བ་དང་། གཞང་འབྲས་ལ་ནི་རུ་ཧ་རྣོན་པོ་བཏང་། ཕྱི་ནང་གི་འབྲས་ནད་སྤྱི་ལ་དངུལ་ཆུ་
རིན་ཆེན་སྦྱོར་བ་གཏོང་། དཔྱད་དུ་དོན་སྣོད་གང་བབས་རང་རང་གི་རྩ་ལ་གཏར་དགོས་པས། སྙིང་ལ་སྣོད་ཀ་
དང་། གློ་བར་དྲུག་འགོ། མཆིན་པར་རུ་ཐུང་། མཆེར་པར་རྟ་མཐུར། མཁལ་མར་བྱིན་གཞུག ཕོ་བར་ཕོ་བའི་རྭ་
དང་རྒྱབ་རྩ་དྲུག་འདུས། རྒྱུ་མར་རྒྱུ་རྩ། ལྒང་པ་དང་ལོང་གི་འབྲས་ལ་ལོང་རྩ་གཏར་བར་བྱའོ། །ཁོང་འབྲས་སྨིན་
པ་དོན་སྣོད་སོགས་ནད་གང་དུ་བབས་པའི་གནས་སུ་བརྡོལ་ལ་སྟེང་འོག་གི་བུ་ག་གང་རུང་ལས་ཕྱིར་འབྱུང་ན་སྨན་
གྱིས་མི་བཅོས་པར་ཟས་བཅོས་བྱས་ལ་བཞག ཁོང་འབྲས་ཕྱིར་བརྡོལ་ནས་རྨར་འགྱུར་བ་ལ་ཕྱིའི་རྨ་གསོ་བ་ལྟར་
བཅོས་དགོས་སོ། །
༣ རིགས་ཀྱི་སྒོ་ནས་རླུང་འབྲས་ལ་དུར་བྱིད་དང་མར་གསར་པའི་སྨན་མར་གྱིས་བཤལ་གཏོང་ལ། ར་མཉེ་
367



དང༌། བ་སྤུ། གཟེ་མ། ལྕ་བ། ཉེ་ཤིང་རྣམས་བསྐོལ་ནས་བྱུག་པའམ་ཡང་ན་འཐུང་ན་བཟང་ངོ༌། །ཁྲག་དང་
མཁྲིས་འབྲས་ལ་པུ་ཤེལ་ཙེ་དང་། བཙོད། ཨ་བར་སྐྱུར་གསུམ། ཤེལ་ཏ། ཤིང་མངར། ཡུང་བ། སྐྱེར་པ། ཤུག་འབྲུ་
རྣམས་ཀྱི་སྨན་བྱས་ནས་བཟའ་ཞིང་ལུས་ལ་བྱུག་པར་བྱའོ། །བད་ཀན་གྱི་འབྲས་ལ་དན་ད་དང་། དོང་ག ཁྲོན་བུ།
བྲི་ཁཎྜ། ཨ་བར་སྐྱུར་གསུམ་བ་ཆུར་སྦྱར་བས་བཤལ་རྗེས་སུ་ད་བྱིད་དང་། ཡུང་བ། ནས། སྐྱེར་པ་རྣམས་ཏིལ་མར་
སྦྱར་བ་བྱུག་པར་བྱའོ། །བྱེ་བྲག་གང་ཉེའི་རྩ་ལ་མེ་བཙའ་བྱ་བ་དང་། མཚོན་འབྲས་ལ་མང་དུ་གཏར་བ་དང༌།
ལུམས་དང་རུལ་གཅོད་སོགས་གོང་ལྟར་བྱ། རྗེས་བཅོས་ཆུ་ལུམས་དང་མེ་བཙའ་མཆོག་ཏུ་བཟང་ངོ་། །
ཀོང་སྤྲུལ་ཟིན་ཏིག་ལས། ལྷན་སྐྱེས་མའི་ནང་ཚན་འབྲས་ནི་སྐྲངས་པ་སྲ་ཞིང་བརྟན་ལ་ན་ཟུག་ཆུང་།
འབྱར་འུམ་བྱུགས་པས་མི་ཞི་བ་དེ་ཡིན། རིགས་མང་ཡང་། སྤྱི་ལ་ཐོག་མར་གཉན་སྨན་གཏོང་ཞིང་གཉན་འབྱར་
བྱ། གཉན་ཁ་ཆོག་ནས་འབྲི་གུང་གཅེས་བཏུས་སུ་བཤད་པའི་འབྲས་འདུལ་གྱི་འབྱོར་བྱ། དེས་རྣག་ཏུ་འཁུགས་
ནས་བརྟོལ་ལུགས་སོགས་སྦ་བ་དང་འདྲ། རུས་འབྲས་ལ་དྲས་བཅོས་བྱ། ཞེས་སོ། །
གཉིས་པ། གཞང་འབྲུམ་གྱི་ནད།
གཞང་འབྲུམ་གྱི་ནད་ཟེར་བ་ནི་ཟས་སྤྱོད་ལོག་པ་དང་སྲིན་གྱིས་ཉེ་བར་འཚེ་བ་སོགས་རྐྱེན་ཅི་རིགས་ཀྱིས་
གཞང་གི་གནས་སུ་འབྱུང་བའི་འབྲུམ་ཐོར་ཞིག་གི་མིང་སྟེ། ངོ་བོ་ནི་འབྲུམ་པ་དེ་ཉིད་རྙིང་ཞིང་རྒྱས་པར་གྱུར་ན་
དགྲ་ལྟར་སྲོག་འཕྲོག་པར་བྱེད་པའི་ནད་ཅིག་ཡིན་ལ། འདིར་རྒྱུ་རྐྱེན་དང་། དབྱེ་བ། རྟགས་བཅོས་སོགས་ལྔའི་སྒོ་
ནས་བཤད་པར་བྱའོ། ། །
གཅིག རྒྱུ་རྐྱེན། །
ལུས་ལ་ལྷན་སྐྱེས་སུ་ཡོད་པའི་རླུང་མཁྲིས་བད་ཀན་ཁྲག་སོགས་ལ་རྐྱེན་ནི་བཤལ་དྲགས་པ་དང་། བཤང་
འམ་བསྣན་པ་དང་། གདན་སྲབ་མོར་ཙོག་པུར་འདུག་པ། བཤང་གཅི་དང་འཕྱེན་གྱི་ཤུགས་བཀག་པའམ་ནན་
གྱིས་བཙིར་བ་དང་། རྟ་སོགས་བཞོན་པ་ཡུན་རིང་དུ་བསྟེན་པ་སོགས་ཀྱིས་ཐུར་སེལ་རླུང་འཁྲུགས་ཏེ་གཞང་འབྲུམ་
སྐྱེད་པ་ཡིན་ནོ། །
368



གཉིས། དབྱེ་བ།
སྤྱིར་བད་ཀན་དང་། རླུང་། ཁྲག མཁྲིས་པ། སྐམ་པ། གཤེར་བ་སྟེ་དྲུག་ཏུ་བཤད་ཀྱང་། འདིར་རླུང་དང་
བད་ཀན་ལས་གྱུར་པ་སྐམ་པ་དང་། ཁྲག་མཁྲིས་ལས་གྱུར་པ་གཤེར་བར་འདུ་བས་ན་གཞང་འབྲུམ་སྐམ་པ་དང་།
གཞང་འབྲུམ་གཤེར་བ་གཉིས་སུ་དབྱེ་བ་ཡིན་ནོ། ། །
གསུམ། ནད་རྟགས།
སྤྱི་རྟགས་ནི། འབྲུམ་པས་བཤང་ལམ་འགགས་པ་དང་། ཐུར་སེལ་གྱི་རླུང་གྱེན་དུ་ལོག་པས་ཉེས་པ་འཁྲུགས་
ཏེ་དྲོད་ཆུང་ལ་ཡན་ལག་ནི་འཁྱུག་བྱེད་པ། ཁོང་པ་སྦོ་ཞིང་མགོ་བོ་འཁོར་ལ་ཡི་ག་འཆུས་པ། ལུས་སྟོབས་ཆུང་ལ་ཤ་
སྐམ་པ་དང་མཆིལ་མ་མང་ཞིང་ཡན་ལག་གི་རུས་ཚིགས་ན་བ། གཅིན་མང་ལ་བཤང་བ་ཉུང་བ་དང་། ཡང་ན་འཁྲུ་
བའམ་ཆུག་པ་སྐམ་པ། དྲི་ཆུ་སྲི་ཞིང་མཚན་མ་ན་འབྲབ་བྱེད་པ་དང་། གཞང་ཁ་གཟེར་བ། དྲི་མ་ཁྲག་བཅས་
འབྱུང་བ་སོགས་ཀྱི་ནད་རྟགས་ཡོད།
ཁྱད་པར་གྱི་རྟགས། 1. གཞང་འབྲུམ་སྐམ་པོ་ནི་རླུང་ཤས་ཆེ་ན་བཤང་བ་སྐམ་ཞིང་ཚ་ལ་འཚག་ཅིང་སྒྲ་
བཅས་སྐ་སླ་འདྲེས་མར་བཤལ་བ་དང་། མགོ་བོ་འཁོར་ཞིང་ཕྲག་པ་དང་བརླ་དང་རྩིབ་ལོགས་ཆུ་སོ་སོགས་ཤིན་ཏུ་
ན་བ་དང་། དབུགས་ཁ་རྒོད་ལ་ལུས་དྲོད་ཆུང་བ། པགས་པ་དང་སེན་མོ་གདོང་པ་མིག་སྤྲིན་སོགས་ནག་པོར་འགྲོ་
བའམ། ལྟོ་བ་སྦོ་ལ་འདྲུལ་བ་དང་། ཡི་ག་འཆུས་པ། ཆམ་པ་ཕོག་སླ་བ་དང་། མཆིལ་མ་མང་བ། གཅིན་སྲི་བ་དང་
ཆུ་སོར་ན་ཟུག་བྱེད་ཅིང་ཐུར་དུ་བཤལ་བ་དང་། འཁྲུ་མདོག་སྐུ་ལ་བེ་སྣབས་མང་བ། ཁྲག་དང་ཆུ་སེར་མི་འཛག་པ་
དང་། འབྲུམ་མདོག་དཀར་ལ་ཟ་འཕྲུག་བྱེད་ཅིང་ཚོར་བ་ཆུང་བ་དང་། པགས་པ་དང་སེན་མོ་མིག་གདོང་སོགས་ཀྱི་
མདོག་སྐྱ་བོར་འགྱུར་བ་བཅས་ཡིན་ནོ། །
2. གཞང་འབྲུམ་གཤེར་བ་ནི་ཁྲག་ཤས་ཆེན་འབྲུམ་པའི་མདོག་གྱུར་རུ་དང་འོལ་མོ་སེའི་མདོག་ལྟར་
དམར་ལ་ཤིན་ཏུ་ཚ་ཞིང་ན་བ་ཁྲག་མང་དུ་འཛག་པ་དང་། མཁྲིས་ཤས་ཆེ་ན་རྩ་ཆུ་སོགས་ལ་ཚ་རྟགས་སྟོན་ཞིང་ཚ་
བ་སྐྱེ་བ་དང་། སྐོམ་དད་ཆེ་ལ་ལུས་རྔུལ་འབྱུང་བ། གཞང་ཁ་ནག་ལ་འཁྲུ་མདོག་དམར་སེར་རམ་དྲི་ཆེ་བ་སླ་བས་
བཤལ་བ་དང་། འབྲུམ་པ་དམར་སེར་རམ་སྔོ་ལ་ཁྲག་སླ་མོ་འཛག་པ་དང་། གདོང་པགས་དང་སེན་མོ་མིག་ཆུ་
སོགས་ཀྱི་མདོག་སྔོ་སེར་ལྗང་ཁུ་འབྱུང་བ་བཅས་ཡིན་ལ། དེ་ཡང་ཕལ་ཆེར་གཞང་གི་རིང་ཐུང་སོར་ཕྱེད་དང་ལྔ་
369



ཙམ་ཡོད་པ་ལས། ཆ་སྙོམས་བྱས་ན་གཉེར་མ་གསུམ་རིམ་པར་གནས་པས་གཞང་སྒོའི་གཉེར་མ་སོར་ཕྱེད་དང་
གཉིས་ཡོད་པའི་སར་ནད་བྱུང་ནས་ལོ་གཅིག་མ་ལོན་པའི་ནད་གསར་པ་དང་ནད་སྣ་རྐྱང་པ་ཅན་ཡིན་ན་གསོ་སླ་
བ་དང་། གཉེར་མ་བར་མའི་སོར་ཕྱེད་དང་དོའི་སར་བྱུང་ཡོད་ན་ནད་དེ་ཡང་གཉིས་ལྡན་ཅན་ཡིན་པས་ལོ་གཅིག་
ལས་ནད་ཡུན་བརྒལ་བ་བཅས་བྱུང་ཚེ་གསོ་དཀའ་བའི་གྲོས་དང་། ཡང་གཉེར་མ་ནང་མའི་སོར་ཕྱེད་དང་དེའི་
སར་ནད་བྱུང་བ་ནད་གསུམ་འདུས་པ་ཅན་དང་། ལོ་ཡང་འདས་པ་བཅས་ཚོགས་ན་གསོ་ཙམ་བྱུང་ཡང་ངེས་པར་
གསོ་བཏུབ་པ་ཆེར་མི་འབྱུང་ངོ༌། །
བཞི། བཅོས་ཐབས།
གཞང་འབྲུམ་སྤྱི་ལ། གསར་དུ་བྱུང་འཕྲལ་བུལ་ཏོག་བཏབ་པའི་ཆུ་སྐོལ་གྱི་རླངས་པས་བདུག་བ་དང་ཆུ་དེ་
ཉིད་ཀྱིས་བཀྲུས་ན་ཟུག་ཆོག་ནས་བདེ་བ་སྟེར། ཁོང་དུ་ཨ་རུ་ར་དང་། བྱི་ཏང་ག ཙིཏྲ་ཀ། དུག་ཉུང་གི་ཤུན་པ་
རྣམས་ཀྱི་ཕྱེ་མ་དར་གསར་གྱིས་དབུལ་བའམ། ཙིཏྲ་ཀ་དང་། བྱི་ཏང་ག སྒ་སྐུ། དབྱི་མོང་རྣམས་རིམ་བཞིན་ཕྱེ་མ་
ཕྱེད་བྲི་ཕྱེ་མ་མཛོ་མོའི་འོ་མས་འཕུལ། ཡང་སྤྱི་སྨན་ལ་ཟླ་ཤེལ་མྱུ་གུའི་སྦྱོར་བ་དང་། དངུལ་ཆུའི་མང་སྦྱོར་སོགས་
བཏང་ན་གཞང་འབྲུམ་སྐམ་རློན་གྱི་རིགས་ཀུན་ལ་ཕན། བྱུག་སྨན་ལ་ཧོང་ལེན་ཞིབ་པར་བཏགས་པའི་ཕྱེ་མ་ངང་
པའི་མཁྲིས་པ་དང་སྦྱར་བ་བྱུག་ན་གཞང་འབྲུམ་གྱི་རྨ་ལ་ཕན། ཡང་ན་ཛཱ་ཏི་བདུན་པ་དང་གསོ་དཀའ་བའི་རིགས་
ལ་ཨ་རུ་སྲང་གསུམ་བ་ཆུ་སུམ་འགྱུར་གྱི་ནང་ཁུ་བ་རང་ཐིམ་དུ་བཙོས་ལ་གྲིབ་སྐམ་བྱས་པའི་ཕྱེ་མ་སྦྲང་རྩི་སྲུང་དོར་
སྦྱར་བ་ནང་མ་བཅོ་ལྔར་བསྟེན་ན་གཞང་འབྲུམ་སེལ། གཅོད་སྨན་ལ་རྡོ་ཞོ་སུམ་ཆ་དང་། དུང༌། འགྲོན་བུ། དུར་
བྱིད། ཁ་རུ་ཚྭ། མཛེ་ཚྭ། བྱ་རྒོད། གོ་བོ། ཕུག་རོན་རྣམས་ཀྱི་བྲུན། སོ་ནས་ཕུབ་མ་དང་བཅས་བསྲེག་པའི་ཐལ་བ་
རེ་རེའི་སྟེང་གོ་བྱེ་དང་། དྭ་བའི་རྩ་བ། སྔོ་ཡི་ཚ་བ་གསུམ་བཅས་སྦྱར་བའི་ཐལ་སྨན་གྱིས་བསྐུས་ན་གཞང་འབྲུམ་
གཅོད་པར་བྱེད་དོ། །དེ་ལྟར་བྱས་ཀྱང་ཞི་དཀའ་ན་དཔྱད་ཀྱིས་བཅད་པ་ནི། བལྟ་བ་དང་བཅད་པའི་ཆ་བྱད་ཀྱིས་
ཚུལ་བཞིན་དུ་བཅད། ནད་སྟོབས་ཆེ་ན་ཆ་བྱད་ཀྱི་བུ་གར་དྲངས་ནས་སྣུམ་གྱིས་བསྲེག འབྲུམ་པ་མང་ན་ཉིན་
བདུན་གྱི་བར་མཚམས་ནས་འབྲུམ་པ་རེ་རེ་བཞིན་བཅད་པར་བྱ་དགོས་སོ། བྱུག་པ་སྟོད་ཇ་དང་། གོ་ཡུ་བསྲེགས་
པ་ཞོ་རེ། ནི་ལ་ཐོ་ཋ་དང་། གླ་རྩི་ཞོ་ཕྱེད་བཅས་ཞིབ་པར་བཏགས་པའི་ཕྱེ་མ་དེ་ཕོ་རོག་གི་སྒྲོས་མ་སོས་བར་དུ་བྱུག་
པར་བྱ།
བྱེ་བྲག་ཏུ་བཅོས་ཐབས་ནི། 1. གཞང་འབྲུམ་སྐམ་པོ་བད་གྱུར་ལ་ཕྱི་རྒྱུད་ཀྱི་རྒོད་མ་ཁའི་སྦྱོར་བའི་ཕྱེ་མ་
370



བསྟེན་པ་དང་། སོ་ཆ་དང་། དུད་པ་རལ་པ། པི་ལིང་དང་མར་རྣམས་ཀྱི་རེང་བུའམ་བ་གཅིན་དང་འབྲུ་མར་བཅས་
སྦྱར་བའི་མས་གཏང་བྱ། རྟུག་པ་སྐམ་ན་སེ་འབྲུའི་ཁུ་བ་དང་། ཟི་ར་དཀར་ནག་གཉིས། ལ་ལ་ཕུད། མ་ནུ་པ་ཏྲ། ས་
སྐྱ་རྣམས་སྦྱར་བ་གཏོང་བ་དང་། རླུང་ལས་གྱུར་པ་ལ་ཨ་རུ་ར་བ་ཆུར་བཙོས་ནས་སྐམ་པའི་ཕྱེ་མ་བུ་རམ་དང་སྦྱར་
བ་བཏང་ན་ཆུག་སྐམ་ལ་ཕན་ནོ། །གཞན་ཡང་པི་པི་ལིང་དང་། སོ་ཆ། བིལ་བ། ཤུ་ཏི། ཤིང་མངར། ཤུ་དག འུ་སུ།
མ་ནུ། ཐང་ཤིང་། ཙིཏྲ་ཀ་རྣམས་སྨན་མར་བྱས་ནས་གཏོང་བའམ་འཇམ་རྩིར་བྱས་ལ་བཏང་ན་རྟོག་སྐམ་དང་
རླུང་འཁྱིམ་གཅིན་སྲི་སོགས་སེལ།
2. གཞང་འབྲུམ་གཤེར་བ་ཁྲག་ལས་གྱུར་པ་ལ་སྟོང་ཟིལ་དང་། ཙན་དན་དམར་པོ། པུ་ཤེལ་རྩེ། ར་ཁྲག་
རྣམས་སྦྱར་ནས་ཀ་ར་བསྲེགས་པའི་འབྲས་ཁུས་འཕུལ། མཁྲིས་གྱུར་ལ་རྒྱུད་ཕྱི་མའི་ཨིནྡྲ་བཞི་ཐང་བཏང་ལ། སྐྱེར་
པ་དང་། ཧོང་ལེན། ནིམ་པ་སྦྱར་བའི་ཕྱེ་མ་བསྟེན་པ་དང་། དུག་མོ་ཉུང་དང་། བོང་ང་དཀར་པོ། སྐྱེར་པའི་ཁཎྜ་
རྣམས་སྦྲང་དང་སྦྱར་ནས་བཟའ། རྣག་ཁྲག་འཛག་པའི་རིགས་ལ་རྩི་མཁྲིས་དང༌། བཅའ་སྒ། བྱི་ཚེར། ཙན་དན་
དམར་པོ་རྣམས་ཀྱི་ཐང་བཏང་ན་ཆོག ཡང་ན་སྐྱེར་ཤུན་དང་། པུ་ཤེལ་ཙེ། ནིམ་པ། སེ་འབྲུ། ཤུག་པ་བཅས་ཀྱི་ཐང་
བཏང་ན་འཛག་པ་མཐའ་དག་སེལ། སྤོས་དཀར་དང་། དོང་གྲ ཨ་རུ་ར། ཁྲོན་བུ་རྣམས་ཀྱིས་སྦྱང་བ་བཟང་ངོ་། །
ཡང་ན་ཤལ་མ་ལི་དགུ་པ་བཏང་སྟེ་ཟས་སུ་ཤ་ཁུ་དང་ཁྱད་པར་སྤྱང་ཤ་དང་བུར་དཀར་དར་བ་སོགས་བཟའ། སྤྱོད་
ལམ་བཤང་བ་བཙིར་བ་དང་གདན་སྲབ་པོར་འདུག་པ། ཉལ་པོ་སྤྱོད་པ། བཞོན་པ་ཞོན་པ། ཙོག་བུར་འདུག་པ།
རླན་གྲང་མེ་ཉི་སོགས་ཀྱིས་གདུང་བ། གྲང་དྲོ་མི་སྙོམས་པ་སོགས་ཀྱི་སྤྱོད་ལམ་དང་མདོར་ན་ཁྲག་ངན་དང་ཆུ་སེར་
སྐྱེད་པའི་ཟས་སྤྱོད་སྤང་དགོས་སོ། །
མན་ངག་རིན་ཆེན་འབྱུང་གནས་ལས། གཞན་འབྲུམ་གྱི་སྨན། གཞང་འབྲུམ་ལོ་མང་སོང་བ་ལ། །བུལ་
ཏོག་ཆུ་ཡིས་བཀྲུས་ན་ཕན། །གཞང་ཁ་རླུགས་ནས་ན་བ་ལ། །ཤེལ་ག་པུར་དང་རུས་སྦལ་མགོ། སྤྱང་ཚེར་ཞིབ་
བཏགས་བཏབ་ན་ཕན། །ཞེས་སོ། །
གསུམ་པ། མེ་དབལ་གྱི་ནད།
མེ་དབལ་ཟེར་བ་ནི་གཙོ་བོ་གདོང་དང་ཡན་ལག་རྙེད་པ་སོགས་ལུས་ཀྱི་ཕྱིའི་པགས་པའི་ཆ་གང་རུང་ཞིག་
ཏུ་འབྲུམ་ཐོར་མེས་འཚིག་འདྲ་བའི་ཆུ་བུར་སྒོར་དབྱིབས་ཟུར་མང་ཅན་གྱི་གཟུགས་སུ་མཆེད་སྐྱེན་པས་ན། མེ་ལྕེ་
371



འཁོར་ལོའམ་མེ་དབལ་ཞེས་བཤད་པ་འདི་ལ་རྒྱུ་རྐྱེན་དབྱེ་བ་རྟོགས་བཅོས་བཞིའི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
རྒྱུ་ནི་རྣམ་པར་མ་གྱུར་པའི་རླུང་མཁྲིས་བད་ཀན་ཁྲག་ཆུ་སེར་སོགས་ཡིན་ལ། རྐྱེན་ནི་ཟས་སྤྱོད་དམན་ལྷག་
ལོག་པ་སོགས་ཁྲག་མཁྲིས་འཕེལ་བར་བྱེད་པའི་རྐྱེན་འདོམས་པས་ངན་ཁྲག་དང་ཆུ་སེར་འཕེལ་སྐྱེད་བྱེད་ཅིང་ཆུ་
སེར་རླུང་གིས་བུས་པས་སྐྱེད་པ་ཡིན་ནོ། །
གཉིས། དབྱེ་བ།
རླུང་ལས་གྱུར་པའི་མེ་དབལ་དང་། མཁྲིས་པ་ལས་གྱུར་པའི་མེ་དབལ། བད་ཀན་ལས་གྱུར་པའི་མེ་དབལ།
མཚོན་ལས་བྱུང་བའི་མེ་དབལ། ཕྱིའི་མེ་དབལ། ནང་གི་མེ་དབལ་བཅས་དྲུག་གོ །
གསུམ། ནད་རྟགས།
1. རླུང་ལས་གྱུར་པའི་མེ་དབལ་གྱི་རྟགས་ནི། བརྩེ་འདར་བྱེད་པས་ཕལ་ཆེར་རླུང་རིམས་དང་འདྲ་ལ།
ལུས་སྐྲངས་ཤིང་ཟུག་གཟེར་ཆེ་བ་དང་སྐྱུགས་པ་སོགས་ཀྱི་ནད་རྟགས་འབྱུང༌།
2. མཁྲིས་པ་ལས་གྱུར་པའི་མེ་དབལ་གྱི་རྟགས་ནི། ཚ་བ་སྐྱེ་བ་དང་འབྲུམ་མདོག་དམར་པོ་མྱུར་དུ་མཆེད་
པ་ཅན་འབྱུང་བ། ཁ་ཁ་ཞིང་སྐོམ་དད་ཆེ་བ་བཅས་ཡིན།
3. བད་ཀན་ལས་གྱུར་པའི་མེ་དབལ་གྱི་རྟགས་ནི། ཟ་འཕྲུག་འབྱུང་ཞིང་མགོ་དང་རྐང་ལག་ཚིགས་བཞི་ན།
4. མཚོན་ལས་བྱུང་བའི་མེ་དབལ་ནི། ན་ཚུལ་རིམས་དང་འདྲ་ལ་འབྲུམ་མདོག་དམར་ཞིང་ཚ་བས་ཁྱབ་
པ་བཅས་ཡིན། །
5. ཕྱིའི་མེ་དབལ་པགས་ཐོག་ཏུ་བྱུང་ན་མེས་འཚིག་དང་འདྲ་ལ་མྱུར་དུ་མཆེད་པ་དང་། །
6. ནང་གི་མེ་དབལ་གློ་སྙིང་སོགས་ལ་བྱུང་ན་ཚ་བ་དྲག་པོས་གདུང་ཞིང་སེམས་མྱོས་པར་འགྱུར་བ་དང་།
ལུས་སྟོབས་ཉམས་ཞིང་གང་དུ་བྱུང་བའི་གནས་སུ་ཚ་གཟེར་འབྱུང་ལ་སྐོམ་དད་ཆེ་བ་བཅས་ཡིན་ནོ། །
372



བཞི། བཅོས་ཐབས།
སྤྱི་བཅོས་ནི། ཐོག་མར་ནང་རྐྱེན་བསལ་བ་གལ་ཆེ་བས་སྣོད་ཀ་དང་དྲུག་འགོ་གང་བབས་གཏར། དེ་རྗེས་
སུ་ལུས་ཀྱི་སྟོད་སྨད་གང་བབས་དང་སྦྱར་ནས་སྐྱུག་བཤལ་གང་རུང་གིས་ནང་སྐྱོན་བསལ། སྐྱུག་སྨན་གཏོང་ན་
ཤིང་མངར་དང་། དུག་མོ་ཉུང་། སོ་ཆ་རྣམས་སྦྱར་ནས་འདྲེན། བཤལ་སྨན་གཏོང་ན་ཨ་བར་སྐྱུར་གསུམ་དང་། ཀྱི་
ལྕེ་དཀར་པོ། དུར་བྱིད་རྣམས་ཀྱིས་སྦྱངས། ཡང་ན་སྲན་ཆུང་དྲུག་པའི་ཐང་བཏང་ལ་གང་ཉེའི་རྩ་མང་དུ་གཏོར།
མུ་ཟི་ནག་པོ་དང་། ར་དུག ཐར་ནུ། ལྡོང་རོས་རྣམས་ཀྱི་ལྡེ་གུ་བྱུགས་ན་རྨ་མྱུར་དུ་གསོ་ཐུབ། ཡང་ན་བསྲེག་པའི་
ལག་ལེན་བྱས་ཀྱང་ཆོག
བྱེ་བྲག་གི་བཅོས། 1. རླུང་གྱུར་མེ་དབལ་ལ་སྤྲུ་སྐུའི་འབྲུ་དང་། གླ་སྒང་། པི་པི་ལིང་། ཕོ་བ་རིས་དཀར་པོ།
འུ་སུ། སྒྲོན་ཤིང་། རུ་རྟ། འོ་མ་རྣམས་མར་དང་སྦྱར་ལ་བྱུག
2. མཁྲིས་གྱུར་མེ་དབལ་ལ་པད་རྩ་དང་། ཨུཏྤལ། བ་ལེ་ཀ རྒུན་འབྲུམ། ཙན་དན་དཀར་པོ། ཤུག་པ། ཤེལ་
ཏ། ཤིང་མངར། བཙག་དམར། རའི་འོ་མ། ཀ་ར་བཅས་པའི་ལྡེ་གུ་བྱུག
3. བད་གྱུར་མེ་དབལ་ལ་ཨ་བར་སྐྱུར་གསུམ་དང་། པུ་ཤེལ་ཙེ། འདམ་བུ་ཀ་ར། ཤུག་པ། བཙོད་བཅས་ཀྱི་
ཁུ་བ་རྣམས་བྱུག
4. མཚོན་ལས་བྱུང་བའི་མེ་དབལ་ལ་བསིལ་བའི་སྨན་གྱིས་བྱུག་ལ་གཏར་ག་མང་དུ་བྱ། མཇུག་ཏུ་རང་
བྱུང་ངམ་བཟོས་པའི་ཆུ་ལུམས་བསྟེན།
5. ནང་གི་མེ་དབལ་ལ་བྱ་ཁྱུང་ལྔ་པ་ཚད་ལྡན་ནམ། དངུལ་ཁྱུང་མེ་དབལ་ཅན་བསྟེན། ཁ་ཟས་ནང་སྐྱོན་མ་
དག་བར་དུ་སྣུམ་བཅུད་ཀྱི་རིགས་མི་བསྟེན། སྤྱོད་ལམ་ནི་རྨ་ནད་སྤྱི་དང་མཐུན་པར་བྱ་དགོས།
མན་ངག་རིན་འབྱུང་ལས། མེ་དབལ་ནད་ནི་ཟས་སྤྱོད་གདོན་སོགས་ཀྱི། །རྐྱེན་གྱིས་ཁྲག་མཁྲིས་འཕེལ་
བ་ཆུ་སེར་དང་། །རླུང་གིས་བུས་པས་ནད་དུ་འགྱུར་བའོ། །དབྱེ་བ་རླུང་མཁྲིས་བད་ཀན་མཚོན་བྱུང་བཞི། །རེ་
རེ་ལ་ཡང་ཕྱི་ན་གནས་པ་དང་། །ནང་དང་བར་ན་གནས་པ་གསུམ་རེ་བཤད། །ནད་རྟགས་ཉེས་གསུམ་སོ་སོ་
ལས་གྱུར་པ། །ན་ལུགས་རིམ་པར་ཉེས་པ་གསུམ་དང་མཐུན། །མཚོན་གྱུར་མགོ་དང་རུས་ཚིགས་ཀུན་ན་
ཞིང་། །ལུས་ཚ་འབྲུམ་པ་དམར་པོས་ཁྱབ་པར་འགྱུར། །ནད་དེ་ཕྱིར་བྱུང་མེ་ཡིས་ཚིག་པ་ཡི། །རྨ་འདྲ་ཆུ་བུར་
དམར་ཚེམ་རིམ་པར་མཆེད། །ནང་གནས་ཚ་གདུང་སྟོབས་ཉམས་མྱོས་པར་འགྱུར། །བཅོས་ཐབས་སྨན་ནི་
373



ཤིང་མངར་དུག་མོ་ཉུང་། །པོ་སོ་ཆ་བཅས་སྦྱར་བས་སྟོད་བྱུང་རློན། །འབྲས་བུ་གསུམ་དང་ཀྱི་ལྕེ་ནག་པོ་དང་། །
ཐར་ནུ་དུར་བྱིད་སྦྱར་བས་སྨད་བྱུང་སྦྱོང་། །ཡང་ན་ཁོང་སྨན་གླ་རྩི་དྲི་ཆེན་དང་། །འཛིན་པ་སྟག་ཤ་མིང་ཅན་
ཚོས་བཅོད་བཅས། །སྦྱར་བ་ལོ་བརྒྱད་དྲི་ཆུས་ཕུལ་ལ་བཏང༌། །ཕྱི་ནས་བྱུག་སྨན་ཁྱི་ལུད་ཟེ་ཚྭ་དང་། །ལ་ཆ་གྱོ་
མོ་རྙིང་པ་སྟག་ཤ་བ། །ཤ་དག་འདི་ཀུན་དྲི་ཆུར་སྦྱར་བས་བྱུག །ཡང་ན་བ་ལང་རོག་པོའི་ཁ་ཆུ་ནི། །ཡང་ཡང་
བསྐུས་ན་ཕན་པར་ངེས་པ་ཡིན། །ཡང་ན་ཧོང་ལེན་སེང་ལྡེང་ཀྱི་ལྕེ་དཀར། །འབྲས་བུ་གསུམ་དང་ཤིང་མངར་བ་
ཤ་ཀ ། སྐྱེར་ཤུན་རུ་རྟ་སྲན་ཆུང་བ་དང་ནི། །ཀཎྜཀ་རི་བཅས་པ་གདུས་པའི་ཐང་། །ལན་འགའ་བཏང་རྗེས་
བྲག་སྤོས་ཀྱི་ལྕེ་དང་། །ཧོང་ལེན་བྲག་ཞུན་ར་དུག་ཐར་ནུ་བྱུག །ནད་སྟོབས་ཤིན་ཏུ་ཆེ་ན་གཏར་བཤལ་བྱ། །
དྲོད་བཅུད་དྲག་ཤུལ་སྤང་ལ་བསིལ་གྱིས་བཅོས། །ཞེས་སོ། །
བཞི་པ། སུར་ཡའི་ནད།
སུར་ཡ་ཞེས་པ་ནི་ཁྲག་ངན་དོན་སྣོད་ཀྱི་ཆུ་མིག་ཏུ་འདུས་ནས་ངོ་བོ་སྐྲངས་པ་ཟུག་རྔུ་དང་བཅས་པ་གཞུག་
ནས་རྣག་ཏུ་སྨིན་པ་ཞིག་སྟེ། འདིར་གྱུར་ཚུལ་དབྱེ་བ་རྟགས་བཅོས་སོགས་རྣམ་པ་བཞིའི་སྒོ་ནས་བཤད་པར་
བྱའོ། །
གཅིག གྱུར་ཚུལ།
ཟས་སྤྱོད་དམན་ལྷག་ལོག་པའི་རྐྱེན་གྱིས་ཁྲག་འཕེལ་བ་དང་། མཚོན་སོགས་ཀྱིས་བསྣད་པའི་ཁྲག་ལུས་པ།
ལུས་ལ་འགྲམས་པའི་ཁྲག་གཏར་གྱིས་མ་འཆུན་པ། རིམས་དུག་ཚ་བ་སོགས་རྩར་བབས་པ་དུས་སུ་མ་གཏར་བའི་
སྐྱོན་གྱིས་ཁྲག་ངན་ཆུ་སེར་རྣམས་དོན་སྣོད་ཀྱི་རྩ་མིག་ཏུ་འདུས་པས་ནད་འདི་སྐྱེད་པ་ཡིན་ནོ། །
གཉིས། དབྱེ་བ།
གློ་བའི་སུར་ཡ་དང་། མཆིན་པའི་སུར་ཡ། མཁལ་མའི་སུར་ཡ། ཕོ་བའི་སུར་ཡ། ལོང་གི་སུར་ཡ་དང་རྣམ་པ་
ལྔའི་སྒོ་ནས་བཤད་པར་བྱའོ། །
374



གསུམ། ནད་རྟགས།
རྩ་ནི་གདགས་སྲིབས་བྱེད་པ་དང་། གློ་བའི་སུར་ཡ་ནི་མཆན་འོག་ཏུ་སྐྲངས་ཤིང་ལུས་སྟོད་གཟེར་བ་དང་།
གློ་མང་དུ་ལུ་བ། རླུང་དང་བསྡོངས་ན་དགོང་དང་ཐོ་རེངས་ན་བ། ཁྲག་ལས་གྱུར་ན་ནམ་ཕྱེད་ལྷག་པར་ན་བ།
མཁྲིས་པ་ལས་གྱུར་ན་ཤ་སེར་ལ་སྐམ་པ་སོགས་འབྱུང་བ་ཡིན། མཆིན་པའི་སུར་ཡ་ནི་མཆིན་པའི་སྟེང་དུ་སྐྲངས་
ཤིང་ཕལ་ཆེ་བ་གཟེར་ནས་ན་བ་། ལུས་སྟོད་གང་སྙམ་བྱེད་པ། ཉལ་བའི་སྐབས་སུ་ཉལ་མི་ཤེས། མཁལ་མའི་སུར་ཡ་
ནི་མཁལ་མའི་སྟེང་དུ་སྐྲངས་ཤིང་དྲི་ཆུ་སྲི་བ། ཕོ་བའི་སུར་ཡ་ནི་ཕོ་སྟེང་སྐྱངས་པ་དང་སྦོ་ཞིང་འུར་འཁྲོག་བྱེད་པ།
ལུས་ངན་ལ་ཤ་མདོག་སེར་ཞིང་སྐམ་པ། སྐྲངས་པ་སྨིན་ཚེ་རྣག་ཁྲག་ཤ་རུལ་སོགས་འཛག་པ། ལོང་གི་སུར་ཡ་ནི་
ལོང་སྦོ་ཞིང་འུར་འཁྲོག་བྱེད་པ། ལོང་སྟེང་སྐྲངས་ནས་སྨིན་ཚེ་རྣག་ཁྲག་ཤ་རུལ་སོགས་འཛག་པ། ཀུན་ཀྱང་སྨིན་
ནས་རྣག་ཁྲག་དང་ཤེ་རུལ་སོགས་འཛག་པ། སྐབས་སུ་ནང་དུ་གསོག་ཅིང་གློ་སློང་ལ་ལྡང་བར་བྱེད་པ་སོགས་ཀྱི་
ནད་རྟགས་ཀྱང་འབྱུང་ངོ༌། །
བཞི། བཅོས་ཐབས།
སྤྱི་ལ། ཐོག་མར་ཨ་རུ་ལྔ་ཐང་བཏང་ཞིང་དོན་སྣོད་གང་བབས་ཀྱི་རང་རྩ་གཏར། ཁྱུང་ལྔའི་སྟེང་གུར་གུམ་
དང་། གི་ཝཾ། གུ་གུལ་ནག་པོ་བསྣན་པ་ཁོང་དུ་བསྟེན་པ་དང་། ཕྱེ་མ་དངུལ་ཆུ་བཅོ་བརྒྱད་པའམ། ག་བུར་ཉེར་ལྔ་
འདུ་བའི་ཤས་དང་སྦྱར་ལ་བཏང་། ཕྱི་ནས་ཤུ་དག་དང་། ཡུང་བ་སེར་པོ། སྔོ་ལྕགས་ཀྱུ། སྨན་ཆེན། དཔའ་བོ་སེར་
པོརྣམས་བྱུག ཡང་ན་ཐོག་མར་ཨ་བར་སྐྱུར་གསུམ་དང༌། སླེ་ཏྲེས། བ་ཤ་ཀ་བཅས་ཀྱི་ཐང་བཏང་ལ། གློ་བ་དང་།
མཁལ་མ། མཆིན་པ་སོགས་དོན་དང་། ཕོ་བ་ལོང་ཀ་སྣོད་གང་དུ་བབས་ན་རང་རང་གི་རྩ་གཏར་ལ། ལྟོ་དང་རྩ་
ནས་ཕྱི་རྒྱུད་ལྟར་དག་པར་སྦྱང་བ་དང་། དེ་ཡང་ཁོང་དུ་རིན་ཆེན་ཚ་སྦྱོར་དང་། རྒྱུད་ཀྱི་སུར་ཡ་སེལ་བའི་གྲང་སྦྱོར་
དང་བསམ་འཕེལ་ནོར་བུ་སོགས་གཏོང་། བྲག་ཞུན་ནམ་འོམ་བུའི་ཁཎྜ་ནད་རྟགས་དང་བསྟུན་ནས་ན་སར་བྱུག
འབམ་པོ་དང་། ཕུག་རོན་གྱི་བྲུན། གླུ་མ་བཅས་ཀྱི་ལུམས་ཀྱིས་རྣག་ཏུ་བཀུག་ལ་སྨིན་ན་གཙགས་བུས་མི་བརྟོལ་
བར་རུས་ཁབ་ཀྱིས་བརྟོལ་ལ་སྦང་མའི་འཇིབ་བྱ་ཞིང་། ཏྲེམ་ན་གོང་དུ་བཤད་པའི་ལུམས་བྱེད། ཡང་ན་དོམ་མཁྲིས་
དང་། དན་ད། རྒྱ་ཚྭ། ཤུ་དག་རྣམས་སྦྱང་གིས་དྲིལ་བའི་རིལ་བུ་རྨ་ནང་དུ་བརྫངས། རྨ་ཁ་ཆེར་སོང་ན་རས་ལ་རྨ་
སྨན་བྱུག་སྟེ་མ་ཚོད་བར་དུ་བཅུག ནད་ཆོད་ནས་རྨ་འཚོ་བའི་སྨན་གདབ་པར་བྱ། རྣག་འབྱམས་ན་སྐེམ་སྨན་
375



དངུལ་ཆུའི་རིལ་བུ་གཏོང་།
བྱེ་བྲག་གི་བཅོས་ཐབས། གློ་བའི་སུར་ཡ་ལ་ཙན་དན་བརྒྱད་པའི་སྟེང་དུ་པ་ཡག་བསྣན་པ་དང་། དེ་བཞིན་
དུ་མཆིན་པར་གུར་གུམ་བདུན་པ། མཁལ་མར་སུག་སྨེལ་བཅུ་པ། ཕོ་བར་བྲག་ཞུན་དགུ་པ་དང་། ལོང་ལ་སེ་འབྲུ་ལྔ་
པ་སོགས་བབས་སའི་གནས་དང་སྦྱར་ཏེ་སྤྱི་སྨན་གོང་བཤད་དངུལ་ཆུའི་སྦྱོར་བ་གང་རིགས་དང་ལྟག་པ་སྤྲད་ལ་
བཏང་། མཇུག་ཏུ་རང་བྱུང་ཆུ་ལུམས་བསྟེན་པ་དང་རྨ་དང་ཉེ་བའི་རྩ་སྒོ་དང་རྨ་གང་བྱུང་གི་སྟེང་དུ་མེ་བཙས་
མནན་པར་བྱའོ། །
མན་ངག་རིན་ཆེན་འབྱུང་གནས་ལས། སུའི་ནད་ལ་རྩ་ཆུ་ཕྱི་ཡུལ་གསུམ། །སུརྱའི་རྩ་ནི་གདགས་སྲིབ་ཕྱེ་
བ་དང་། །ཆུ་ནི་དོན་སྣོད་གར་བབས་དེའི་ཆུར་མཐུན། །ཕྱི་ཡུལ་མཁྲེགས་སྲ་མདུད་པ་ལྟ་བུར་མཐོ། །གནས་ནི་
གང་བབས་དང་པོར་ཅུང་ན་སྐྲངས། །དེ་ནས་སྐྲངས་པ་རིམ་པར་ཇེ་ཆེར་རྒྱས། །སྐྲངས་པ་སྨིན་ན་ཆུ་སེར་རྣག་
ཏུ་འགྱུར། །མཇུག་ཏུ་བྱི་ཁུང་ཆུ་ཤོར་དག་དང་མཚུངས། །ནད་དེ་མ་སྨིན་བར་དུ་འབད་པས་བཅོས། །སྨིན་
ནས་བཅོས་ཤིང་འཚོ་བ་བརྒྱ་ལམ་ཙམ། །བཅོས་ཐབས་བྱ་ཁྱུང་ལྔ་པའི་ཁ་ཚར་ལ། །གུར་གུམ་གི་ཝང་གུ་གུལ་
ནག་པོ་བཅས། །སྦྱར་བའི་རིལ་བུ་རྒྱུན་པར་བཏང་བྱས་ལ། །ཕྱི་ནས་ཤུ་དག་ཡུང་བ་གླ་རྩི་བྲེ། །སྨན་ཆེན་དཔའ་
སེར་དྲི་ཆེན་སྦྱར་བས་བྱུགས། །སེལ་བར་དཀའ་ན་རིན་ཆེན་ཚ་སྦྱོར་དང་། །དངུལ་ཆུ་བཅོ་བརྒྱད་སྤོས་ཁྱུང་བཅོ་
ལྔ་དང་། །བསམ་འཕེལ་ནོར་བུ་ལ་སོགས་བཏུང་བར་བྱ། །ཁྱད་པར་གློ་བ་སུརྱའི་ནད་ལ་ནི། །གསར་དུས་ཁོང་
སྨན་ཨ་ཀྲོང་བརྒྱད་པ་དང་། །ཕྱི་ནི་ཚན་གྱི་ལྡེ་གུ་མནན་ལ་སྦྱར། །མ་ཐུབ་རུ་ཐུང་དང་ནི་གློ་རྩ་གཏར། །རྣག་ཏུ་
བརྡོལ་ན་དངུལ་ཆུ་བྱང་ཁྲག་དང་། །གི་ཝང་རྒྱམ་ཚྭ་གུ་གུལ་བཟང་པོ་དྲུག །ཐལ་ཀ་རྡོ་རྗེ་སྤོས་དཀར་སོ་མ་རཱ། །
བྱ་ཁྱུང་ལྔ་དང་གྲྭ་དོར་གསུམ་བཅས་པ། །ལོ་བརྒྱད་ཆུ་ཡིས་བྲ་རིལ་ཙམ་དུ་དྲིལ། །བཅུ་གཅི་ག་བཅོ་ལྔ་ཉེར་
གཅིག་ལ་སོགས་པ། །ནད་སྟོབས་ལུས་ཤེད་ན་ཚོད་སྦྱོར་ལ་བཏང་། །རྩ་སྦྱོངས་ཐོན་ན་གནད་དུ་འཁེལ་བ་
ཡིན། །གཏར་དང་ལུམས་སོགས་གང་དགོས་སྐབས་དང་བསྟུན། །ཕྱི་ནས་དུང་དང་འགྲོན་བུ་ཅོང་ཞི་གསུམ། །
ནུས་ལྡན་བསྲེག་ཐལ་བྱང་ཁྲ་རྒྱམ་ཚྭ་དང༌། །མཚལ་དཀར་རུ་རྟ་ཚ་ལ་བསྲེགས་པའི་ཐལ། །ཚ་བ་གསུམ་རྣམས་
སྦྲང་སྦྱར་རེང་བུ་གཞུག །མི་རྩིབ་བཙའ་མ་ནུས་ལྡན་བསྲེགས་པའི་ཐལ། །མར་ནག་དང་སྦྱར་ཡུན་རིང་གདུས་
པའི་ནང་། །སྤོས་དཀར་བཏབ་ལ་དེ་ཡིས་ཕྱི་ནས་བྱུག །ཧེལ་གེས་མནན་ལ་དེ་སྟེང་ཤོག་བུས་བཀབ། དེ་ལྟར་
བཅོས་པས་ནད་གཞུག་ཐོན་པར་འགྱུར། །མཆིན་པའི་སུརྱ་ལི་ཤི་སུག་སྨེལ་དང་། །པྲི་ཡང་ཀ་ཀོ་ལ་དང་བ་ཤ་ཀ །
བཅས་པ་གདུས་པའི་ཐང་ནི་ལན་འགའ་བཏང་། །ནིམ་པ་ཧོང་ལེན་སྙ་ལོ་སྟར་བུ་སོགས། །བསིལ་བའི་སྨན་གྱི་
376



ནན་གྱིས་སྟེང་ནས་མནན། །རུ་ཐུང་ཁྲག་གཏར་ཕྱི་རུ་སྨིན་མི་འཇུག །ཕྱི་ནས་གངས་ཆུ་གྲོད་པར་བླུགས་ལ་བདུག་
།ནང་ནས་རྩ་ལྟོ་གཉིས་ཀྱི་ལམ་ནས་སྦྱང་། །མཚེར་པའི་སུར་བཅོས་ཚུལ་དེ་བཞིན་ནོ། །མཁལ་མའི་གནས་སུ་
སྐྲངས་པའི་སུར་ལ། །སྒོ་ང་ཞོ་དང་བག་ཕྱེ་སྦྱར་བ་ཡི། །ནན་གྱིས་བསྡམས་ལ་ཁོང་སྨན་ཨར་བཅུ་བསྟེན། །སྡིག་
སྲིན་སུག་སྨེལ་ལྕམ་པ་ཤུག་ཚེར་བཙོད། །བཅས་པའི་ཐང་བཏང་བྱིན་གཞུག་ལོང་རྩ་གཏར། །ཚེ་དང་ལྟོ་ནས་
སྦྱང་བ་ཤིན་ཏུ་གཅེས། །མ་འབྱོངས་རྣག་ཏུ་སྨིན་ནས་བརྡོལ་གྱུར་ན། །བཀྲུ་བཤལ་བྱེད་ཀྱིས་རྨ་ལ་རྨ་རྩི་
བཏང་། །ཕྱི་ཡི་རྩ་འཕྲང་རྣམས་ནི་མེ་ཡིས་བསྲོས། །རྣག་གཞུག་དངུལ་ཆུ་རིན་ཆེན་སྦྱོར་བས་བཅད། །སུརྱ་
ལོག་ནས་བརྡོལ་བར་གྱུར་ན་ནི། །ར་རིལ་ཆམ་ཆོམ་བརྡུང་བའི་ལུམས་སུ་གཞུག །སུརྱ་ཀུན་ལ་ཐོག་མ་གསར་བའི་
ཚེ། །འབྲས་བུ་གསུམ་དང་སླེ་ཏྲེས་སྦྱར་བ་ཡི། །ཐང་ནི་མང་དུ་བཏང་ལ་ནད་ཁྲག་དབྱེ། །བདུད་རྩི་ལྔ་ཡི་ལུམས་
ཀྱིས་སྐྲངས་པ་འདུལ། །ཕྱི་ནས་བྲག་ཞུན་འོམ་བུའི་ཁཎྜ་བྱུག །མ་ཞིག་འབམ་པོ་བྱ་བྲ་སྤུ་རྩ་བཅས། །སྦྱར་བའི་
འབུར་གྱིས་བྱུག་ལ་རྣག་ཏུ་འགུགས། །སྨིན་ནས་བརྡོལ་བའི་རྣག་ཆུ་འབྱམས་པ་ལ། །དངུལ་ཆུ་མུ་ཟི་དོམ་མཁྲིས་
བཟང་པོ་དྲུག །བ་ཡི་རུས་པ་སྦྲང་དང་སྦྱར་བས་སྐེམ། །རྨ་སྟེང་རྩ་སྒོ་བསྲེགས་ལ་རྩ་བཤལ་བྱ། སྤྱོད་ལམ་དྲག་ཤུལ་
ལས་རྣམས་ཀུན་ལ་གཟབ། ཅེས་སོ། །
ལྔ་པ། རྨེན་བུའི་ནད།
རྨེན་བུའི་ནད་ཅེས་པ་ནི་《ཡན་ལག་བརྒྱད་པར། 》ནང་གི་བད་ཀན་ཤས་ཆེ་བ། །ཁྲག་དང་ཤ་དང་ཚིལ་
ལ་བརྟེན། །ཟླུམ་ཞིང་མཐོ་ལ་སྲ་བ་སྟེ། །མདུད་པ་འདྲ་བས་རྨེན་བུར་བཤད། །ཅེས་པ་ལྟར། འགྲམ་རྨེན་དང་
སྐེ་མཇིང་གི་རྨེན་སོགས་ལུས་ན་གནས་པའི་རྨེན་རིགས་གང་ཞིག་འགྲམས་འཁྲུགས་སུ་གྱུར་བའི་ནད་ལ་རྨེན་བུའི་
ནད་ཅེས་བཤད་པ་དེ་ལ་རྒྱུ་རྐྱེན། དབྱེ་བ། རྟགས། བཅོས་བཞིས་བསྟན་ནོ། །
གཅིག རྒྱུ་རྐྱེན། །
ལུས་ཀྱི་བྱ་བ་དྲག་ཤུལ་གྱི་རྐྱེན་གྱིས་རྨེན་བུ་གང་ཞིག་གི་གནས་སུ་འགྲམས་པའམ་ཡང་ན་ལུས་ཀྱི་རླུང་ཁྲག་
གཉིས་འཁྲུགས་ནས་རྨེན་བུ་སྐྲངས་ཤིང་སྲ་ལ། འདྲིལ་བ་སྐེ་མཇིང་མིག་ཟུར་མཆན་ཁུང་སྣེ་ས་བཞི་སོགས་སུ་རྨེན་
ནད་འགའ་ཞིག་སྐྱེད་པ་ཡིན་ནོ། །
377



གཉིས། དབྱེ་བ།
རླུང་གྱུར་གྱི་ཆེན་དང་། མཁྲིས་གྱུར་གྱི་ཆེན། ཁྲག་རྨེན། བད་ཀན་གྱི་རྨེན། ཤ་ཆེན། ཚིལ་ཆེན། རྩ་ཆེན།
འབྲས་ཆེན་བཅས་དབྱེ་བ་བརྒྱད་ཡོད་དོ། །
གསུམ། ནད་རྟགས།
རླུང་གྱུར་གྱི་ཆེན་ནི་སྐྱངས་པ་རྒྱ་ཆེ་བ་དང་། བུས་པ་གང་བ་འདྲ་བར་གཡོ་བ་འབྱུང་། མཁྲིས་གྱུར་གྱི་ཆེན་ནི་
སྐྲངས་མདོག་དམར་སེར་དང་དྲོད་ཆེ་བ་ཚ་ལ་ན་ཟུག་ཆེ་བ་རྣག་ཏུ་འདྲུལ་བ་སོགས་ཡིན། ཁྲག་མེན་ནི་དྲོད་ཆེ་ཞིང་
ཚ་བ་སྐྱེ་ལ་མདོག་དམར་བ། རྩ་ཐོག་ཏུ་འབྱུང་བ་སོགས་སྲིད། བད་ཀན་གྱི་མེན་ནི་ན་ཟུག་ཆུང་བ་སྐྲངས་སྲ་ལ་
བསིལ་བ། སྨིན་དཀའ་བ། མདོག་སྐྱ་བ་བཅས་ཡིན། ཤ་ཆེན་ནི་སྐྲངས་པ་སྲ་བ། རྐྱངས་པ་རྒྱ་ཆེ་བ། སྐྲངས་པ་
འབྱམས་པ། རྩ་རིས་མང་ལ་སྣུམ། ཚིལ་ཆེན་ནི་མདོག་དཀར་ལ་བསིལ་བ་ཤ་ཉམས་ཆེ་ན་རྨེན་བུ་ཚེ་བ། ཤ་ཉམས་
ཆུང་ན་རྨེན་བུ་ཆུང་བ་འཕེལ་འབྲི་ཚེ་བ་བཅས་ཡིན། རྩ་ཆེན་ནི་རྩ་སྟེང་དུ་འབྱུང་བ་སྙི་ལ་རྩི་འབྲུམ་ལྟར་སྐྲངས་པ་
མནན་ན་ན་ཟུག་འབྱུང་ཞིང་འགུལ། འབྲས་ཆེན་ནི་མཁྲང་བ་སྲ་བ་འདྲིལ་བ་གཏིང་ཟུག་བྱེད་པ་འཕེལ་འབྲི་ཆུང་བ་
བཅས་ཡིན། སྤྱིར་རྨེན་བུའི་ནད་ཁ་ཤས་འཕེལ་འགྲིབ་བྱེད་ཀྱང་སྐྱོན་དེ་ཙམ་མེད། ལ་ལ་ན་ཟུག་མེད་ཀྱང་མྱུར་བར་
སྨིན་པའི་རིགས། ཁ་ཅིག་ཟུག་གཟེར་ཚེ་ལ་སྨིན་དཀའ་བ་ཅན། འགའ་རེ་སྨིན་དཀའ་ལ་མཁྲེགས། ཡང་ན་མྱུར་
བར་རྣག་ཏུ་འདྲུལ་བ་སོགས་ཡོད། གཞན་ཡང་ནད་གཞན་སྐྱོན་གྱིས་རྨེན་བུ་རྒྱས་པ་ཅན་དང་། ཡང་རྣག་མེད་ཅིང་
སྨིན་དཀའ་བ་ཉུང་གཤེར་འཁྱགས་འདྲ་བ་རྩེ་ལ་འབྲོས་ཤིང་འཕེལ་སྐྱེན་ཏེ་རྒྱས་པས་པགས་པ་འགས་པ་རྣམས་
སྤང་བར་བྱའོ། །
བཞི། བཅོས་ཐབས།
སྤྱི་བཅོས་ནི། གསར་དུ་བྱུང་བ་ལོ་མ་ལོན་པའི་ནད་སྟོབས་ཆུང་བའི་རྨེན་བུ་ལ། སྦྲང་རྩི་ལས་བྱུང་བའི་སྨྲ་
ཚིལ་ཤོག་བུ་ལ་བསྐུས་ནས་བསྲོས་པ་གླན་ཞིང་། རྒྱམ་ཚྭ་དང་བཅའ་སྒ་གཉིས་ཀྱི་ཚན་དོས་བདུག་པ་བྱས་ནས་མཉེ།
དེས་ཀྱང་མ་ཞི་ན་སྟེང་མེ་ཡིས་ཚོས་པར་བསྲེག ནད་སྟོབས་འབྲིང་པོ་ཟླ་བ་གཅིག་གཉིས་ལོན་པ་ལ་བྲག་ཞུན་དྲི་
ཆུར་སྦྱར་ལ་བྱུག་པ་དང༌། ཨ་རུ། གུ་གུལ། སྐྱེར་ཁཎ་སྦྱར་བ་བཏུང་། དེས་ཀྱང་མ་ཞི་ན་འབམ་པོ་གཉིས་པས་རྣག་
378



ཏུ་དགུག་དགོས། ཟླ་བ་བཞི་ལྔ་ཙམ་འགོར་ནས་རྙིངས་པའི་རྨེན་བུ་ཆེར་རྒྱས་པ་ལ་སྣུམ་འཆོས་དང་ཨ་སའི་དུགས་
བྱས་ལ། ཕྱི་རྒྱུད་ནས་བཤད་པ་ལྟར་དོན་སྣོད་ཀྱི་རྩ་ནས་སྦྱངས་དགོས་པ་དང་༑ གང་བབས་ཀྱི་རྩ་ལ་གཏར་ནས་ཆུ་
མ་རྩི། སྒོང་ཐོག་པ། བྲག་ཞུན། བུལ་ཏོག་རྣམས་དྲི་ཆུར་སྦྱང་བས་བྱུག ཡང་ན་ཡུང་བ་བཅོ་ལྔ་བྱུག དེས་ཀྱང་མ་
ཐུབ་ན་བསྲེགས་ནས་ཡན་ལག་གི་རྨ་གསོ་ལྟར་བཅོས། རྨེན་བུ་ཟུག་ཆུང་ཞིང་རབ་ཏུ་འཕྱང་ན་རྩ་བ་ནས་བཅད་ལ་
བསྲེག་གོ །
བྱེ་བྲག་གི་བཅོས་ནི། བད་ཀན་གྱི་རྨེན་བུ་དང་རླུང་རྨེན་ལ། ཀནྡཀ་རི། སེང་ལྡེང་། ཙིཏྲ་ཀ པི་པི་ལིང་
རྣམས་ཀྱི་སྨན་མར་སྣུམ་བཅས་ཟོས་ལ། ཕྱི་ནས་བྱུག་པའི་རྗེས་སུ་ཕྱི་རྒྱུད་ལྟར་སྦྱང་བ་དང་། རྒྱམ་ཚྭ་སྒ་བཅས་མར་
སྦྱར་ནས་བྱུག་པའི་སྟེང་དུ་ཟན་དྲོན་ལ་སྤོད་སྣ་འབྲུ་མར་བཅས་བཏབ་པའི་ཨ་སས་བདུག ཁྲག་རྨེན་དང་མཁྲིས་
རྨེན་ལ་ཨ་རུ་ར། རྒྱ་སྐྱེགས། ཙན་དན་དམར་པོ། ཧོང་ལེན། ཤུ་དག་རྣམས་སྦྲང་དང་སྦྱར་ལ་བཏང་བ་དང་། ཀྱི་ལྕེ་
དཀར་པོ། བྲག་ཞུནཧོང་ལེན་རྣམས་དྲི་ཆུར་སྦྱར་བ་བྱུག ཤ་ཆེན་ལ་གཅན་གཟན་སྣ་ཚོགས་ཀྱི་ཤ་འབྱོར་ཚད་
ཆང་དུ་བཙོས་ལ་བདུག་པ་དང་། ཡང་ན་ལྡེ་གུ་བྱུག་ཀྱང་ཆོག་གོ ། ཚིལ་ཆེན་ལ་གུ་གུལ། བྲག་ཞུན། སྤང་སྤོས། སྐྱེར་
ཁོཎ། རྒྱ་སྤོས། སྦྲང་རྣམས་ཟ་ཞིང་། བྱེ་རུག་པའི་བདུག་པ་བྱེད། རྩ་རྨེན་ལ་གང་དུ་བྱུང་བའི་གནས་ཀྱི་གོང་འོག་
བསྲེག་ཅིང་གང་ཉེ་བའི་རྩ་ལ་གཏར། འབྲས་རྨེན་སོགས་རྨེན་རིགས་ཀུན་ལ་ཕན་པ་ཀུན་ལྡན་དང་། ཁྱུང་ལྔ།
བསམ་ཁྱུང་། སྤང་རྩི་བཅུ་གཉིས། སྤང་ཁྲག་བཅུ་གཉིས། ཨ་གར་སོ་ལྔ་སོགས་གཉན་ཚད་གཅོག་པའི་སྨན་རྣམས་
བསྟེན་ན་ཆོག་གོ། །
མན་ངག་རིན་འབྱུང་ལས། རྨེན་བུའི་རྒྱུ་ནི་དྲག་ཤུལ་འགྲམས་པའམ། །རླུང་ཁྲག་གཉན་སོགས་འཁྲུག་
པས་རྨེན་བུ་སྐྲངས། །ཕལ་ཆེར་སྐེ་མཇིང་མིག་ཟུར་སྣེ་ས་དང་། །མཆན་ཁུང་རྣམས་སུ་སྐྱེ་བ་མང་བར་བཤད། །
རྨེན་བུ་ནད་གྱུར་སྲ་མཁྲེགས་ཉུང་གཤེར་འདྲ། །ཁ་ཅིག་རང་བཞིན་ཞིའམ་འཕེལ་རྒྱས་བྱེད། །ཁ་ཅིག་ཟུག་མེད་
ཁ་ཅིག་ཟུག་གཟེར་ཆེ། །ལ་ལ་མྱུར་དུ་སྨིན་ནམ་སྨིན་པ་དཀའ། །སྙི་ཞིང་མྱུར་བར་སྨིན་པ་གསོ་བ་སླ། །བཅོས་
ཐབས་གསར་དུས་ནད་སྟོབས་ཆུང་བ་ལ། །སྤྲ་ཚིལ་ཤོག་བུ་ལ་བསྐུས་བསྲོས་པ་གླན། །རྒྱམ་ཚྭ་བཅའ་སྒ་ཚན་
དོས་བདུག་ཅིང་མཉེ། །མ་ཞི་སྟེང་དུ་མེ་ཡིས་འཚོས་པར་བསྲེག །ནད་སྟོབས་འབྲིང་ལ་བྲག་ཞུན་དྲི་ཆུ་བྱུག །ཡང་
ན་ཀླད་རུལ་ཚྭ་དང་སྦྱར་བ་བྱུག །ཨ་རུ་གུ་གུལ་སྐྱེར་བ་བ་ཆུ་བཏུང་། །མ་ཞི་འབམ་པོ་བྱ་བྲས་རྣག་ཏུ་དགུག །
རྙིངས་ཤིང་རྒྱས་ནས་སྣུམ་འཆོས་དུགས་བྱས་ལ། །ལྟོ་དང་རྩིས་སྦྱང་གང་ཉེའི་རྩ་ལ་གཏར། །ཡང་ན་བྲག་ཞུན་དྲི་
ཆུར་སྦྱར་བས་བྱུག །ཁོང་སྨན་སེང་ལྡེང་དགུ་སྟེང་གུ་གུལ་ནག །སྟག་ཤ་དངུལ་ཆུ་བསྣན་པ་སིངས་པོས་ཕུལ། །
379



གང་ཉེ་རྩ་གཏར་དེ་ཡིས་མ་ཐུབ་ན། །ཡུང་སྐྱེར་ཆུ་རྩ་བཙོད་ཞུན་ཕབས་ཚོས་རམས། །སོ་ཐོག་ཝ་སྤྱང་གོང་མོ་སྤྲ་
སྤྲེའུ་བྲུན། །རི་བོང་རིལ་མ་ཞུན་ནན་གང་འཕྲོད་སྦྱར། །ཡང་ན་བྱ་བྲུན་བྱི་བྲུན་སྣ་ཚོགས་ཀྱི། །ལུམས་ཀྱིས་རྣག་
ཏུ་བཀུག་སྟེ་སྨིན་ནས་བརྡོལ། །ཡང་ན་ས་མལ་ཁཱ་རའི་བཏུལ་ལ་བརྡོལ། །བརྡོལ་རྗེས་ཤའུ་བསྐྱེད་བྱེད་སྨན་
རྣམས་འདེབས། །ཟས་སྤྱོད་རྨ་ཚད་སྤྱི་བཞིན་བཅོས་པར་བྱ། །བྱེ་བྲག་རྨེན་བུ་སྲན་མ་ཞེས་བྱ་བ། །ཁྲག་རླུང་
གཉན་དང་ཆུ་སེར་འཁྲུགས་པ་དང་། །རོ་ཙ་སྨན་བསྟེན་དྲགས་དང་ཉལ་པོའི་དུས། །མ་ཚར་བར་བཅད་པ་ལས་
བྱུང་བ་མང་། །དེ་ཡང་མདུན་གྱི་བྱེད་གསང་ཕན་ཚུན་དུ། །ཐོག་མར་རྨེན་བུ་མཁལ་ཞོའི་དབྱིབས་འདྲ་བ། །
སྐྲངས་ཤིང་རིམ་པར་འཕེལ་བར་འགྱུར་བ་སྟེ། །གཉན་ཅན་མགོ་ན་ལུས་བརྩེ་གྲང་ཤུམ་བྱེད། །ནད་དང་ཟུག་ཆེ་
ཤེས་པ་འཁྲུལ་ཡང་སྲིད། །བརྡོལ་ན་ཉ་ཁ་ཞེས་བྱའི་རྨ་རུ་འགྱུར། །དེ་ཕྱིར་གསར་དུས་མྱུར་དུ་གསོ་བར་བྱ། །
བཅོས་ཐབས་ཁོང་སྨན་སྤོས་ཁྱུང་བཅོ་ལྔའམ། །སུག་སྨེལ་བཅུ་སྟེང་ཁྱུང་ལྔ་བསྣན་ལ་བཏང་། །ཡང་ན་བོང་ང་
དམར་པོ་སྨན་ཆེན་དང་། །ཐེ་ཧྭང་སྦྱང་བ་དན་རོག་བསལ་བྱེད་ཅེས། །ཆུ་དང་སྦྱར་བྱུགས་སྐྲངས་པ་ཞི་བར་
འགྱུར། །མ་ཞི་པདྨེ་དུག་དང་བྲལ་བ་གཅིག །རྒྱ་ཚྭ་སྲན་མ་ཙམ་ཞིག་ཞིབ་པར་བཏགས། །རྒྱུ་ཡི་རྐང་བར་བླུགས་
ལ་བུ་ག་བཀག །བཙོས་ཏེ་ཟོས་ན་ནད་ཁྲག་ཆུ་སེར་སོགས། །ཆུ་ཡི་ལམ་ནས་ལྷག་མེད་ཐོན་པར་འགྱུར། །འདི་
བཏང་ཁྱི་དུག་ནད་ཀྱང་སེལ་བར་ནུས། །གལ་ཏེ་མ་ཞི་བརྡོལ་བར་གྱུར་ན་ནི། །གོང་བཤད་གི་ཝཾ་སུམ་སྦྱོར་སྦྱར་
ན་ཕན། །ཡང་ན་རྨ་འཁྱིམས་བཞིན་དུ་བཅོས་པར་བྱ། །ཞེས་སོ། །
དྲུག་པ། རླིག་རླུགས་ཀྱི་ནད།
རླིག་རླུགས་ཞེས་པ་ནི་འདུ་བ་དང་། ཚིལ་དང་། གཅིན་དང་། རྒྱུ་མ་སོགས་རྐྱེན་གྱིས་རླིག་པའི་གནས་སུ་
ཞུགས་ཤིང་སྐྲངས་པོ་ཆགས་པའི་ནད་ཀྱི་མིང་སྟེ། འདིར་རྒྱུ་རྐྱེན་དབྱེ་བ་རྟགས་དང་བཅོས་ཐབས་རྣམ་པ་བཞིའི་སྒོ་
ནས་བཤད་པར་བྱའོ། །
གཅིག རྒྱུ་རྐྱེན།
ཟས་སྤྱོད་དམན་ལྷག་ལོག་པ་སོགས་དང་ཐུར་སེལ་གྱི་རླུང་འཁྲུགས་པས་ལམ་ལོག་ནས་རླིག་རླུགས་ཀྱི་ནད་
སྐྱེད་པ་ཡིན་ནོ། །
380



གཉིས། དབྱེ་བ།
རླུང་ལས་གྱུར་པའི་རླིག་རླུགས་དང་། མཁྲིས་པ་ལས་གྱུར་པའི་རླིག་རླུགས། བད་ཀན་ལས་གྱུར་པའི་རླིག་
རླུགས། ཚིལ་ལས་གྱུར་པའི་རླིག་རླུགས། གཅིན་ལས་གྱུར་པའི་རླིག་རླུགས། རྒྱུ་རླུགས་བཅས་དྲུག་གོ །
གསུམ། ནད་རྟགས། །
རླུང་ལས་གྱུར་པའི་རླིག་རླུགས་ནི་སྐྲངས་པ་གློ་བུར་དོན་མེད་དུ་གང་ཞིང་རྒྱས་ནས་ན་བ་ཡིན། མཁྲིས་པ་
ལས་གྱུར་པའི་རླིག་རླུགས་ནི་སྐྱངས་མདོག་དམར་བ་ཚ་དྲོད་ཆེབ་རྣག་ཏུ་འདྲུལ་མྱུར་བ་འབྱུང་། བད་ཀན་ལས་
གྱུར་པའི་རླིག་རླུགས་ནི་སྐྱངས་པ་ན་ཟུག་ཆུང་བ། རེག་བྱ་གྲང་ཞིང་ལྕི་ལ་སྲ་བ་རྣག་ཏུ་མི་འགྱུར། ཚིལ་ལས་གྱུར་
པའི་རླིག་རླུགས་ནི་སྐྱངས་པ་གྲང་ཞིང་འཇམ་པ་རྣག་ཏུ་ཁུགས་དཀའ། གཅིན་ལས་གྱུར་པའི་རླིག་རླུགས་ནི་རླིག་
འོག་འཁོར་སྐྲངས་ཏེ། རྐྱལ་པ་ཆུས་གང་བ་ལྟ་བུ་འབྱུང་། རྒྱུ་རླུགས་ནི་རླུང་གིས་རྒྱུ་མ་དཀྲུགས་པར་གྱུར་ཏེ་སྣེ་ས་
ནས་མར་རླིག་པར་འཕུལ་བ་སྦོ་ཞིང་གཟེར་བ་སྒྲ་བཅས་ནང་དུ་བཅུག་ཀྱང་སླར་ཡང་ཡང་འབྱུང་བ་བཅས་ཡིན་
ནོ། །
བཞི། བཅོས་ཐབས། །
རླུང་ལས་གྱུར་པའི་རླིག་རླུགས་ལ་ཤིང་མངར་མར་གསར་སྦྱར་བའི་འཇམ་རྩི་བཏང་ལ། འབའ་ཆའམ་མར་
ཕྱེ་སྦྱར་བའི་འོལ་སྐོམ་གྱི་སྣུམ་དུགས་དང་འབྲུ་མར་གྱི་བསྐུ་མཉེ་བྱ། རྗེས་སུ་ཕྱི་རྒྱུད་ལྟར་གྱི་རྩ་བ་ལྔའི་སྨན་མར་
བཏང་ན་བཟང་། མཁྲིས་པ་ལས་གྱུར་པའི་རླིག་རླུགས་ལ་སྐྲངས་པ་འདུལ་བའི་བསིལ་སྨན་སྣ་ཚོགས་ཀྱིས་ལུམས་
བྱས་ལ་ལོང་རྩ་གཏར་བ་དང་། སྨིན་པར་གྱུར་ནས་ཁ་ཞུན་རྨ་རྩི་སོགས་རྨི་ལྟར་གསོ་དགོས། བད་ཀན་ལས་གྱུར་
པའི་རླིག་རླུགས་ལ་ཁྱུང་ལྔའི་སྟེང་དྭ་ལིས་དངུལ་ཆུ་བསྣན་ཏེ་ཆང་གིས་འཕུལ་ལ་བཏང་། ཚིགས་པ་བཅོ་བརྒྱད་པར་
མེ་བཙའ་བཏབ། དྲོད་ཀྱི་ལུམས་དང་རྡོ་བསྲོས་པའི་དུགས་ཀྱིས་སྨིན་པར་བྱས་ལ་རྣག་ཏུ་ཁུགས་ནས་ནག་མཚུར་
རྒྱམ་ཚྭ་སྦྲང་སོགས་ཀྱི་ཁྲུས་སྨན་གྱིས་རྨ་ཁ་ཁྲུས་ན་མྱུར་དུ་འཚོའོ། །ཚིལ་ལས་གྱུར་པའི་རླིག་རླུགས་ལ་བྱེ་རུག་
བརྒྱད་པའི་ལུམས་ཀྱིས་བདུག་ལ། རླིག་ལྤགས་སྲུབས་མེད་པར་པགས་པ་དྲལ་ལ་ཚིལ་བུ་ཕྱུངས་ནས་སྦྲང་རྩི་ནག་
མཚུར་རྒྱ་ཚྭ་སོགས་ཀྱི་ཁྲུས་སྨན་གྱིས་གཙང་མར་བཀྲུས་ལ་བཙེམ་པ་དང་། རྗེས་སུ་ལྡོང་རོས་དྲུག་པ་མ་གསོས་བར་
381



དུ་བྱུག་ཅིང་འབའ་ཆས་སྣུམ་དུགས་བྱས་ན་བཟང་། གཅིན་ལས་གྱུར་པའི་རླིག་རླུགས་ལ་ཐོག་མར་སྣུམ་བྱུག་ལ་
ཡོས་དུགས་བྱ་ཞིང་ལྷུང་སར་ཕུག་ལ་རྨ་ལྟར་གསོ་དགོས། རྒྱུ་རླུགས་ལ་ཕྱི་རྒྱུད་ཀྱི་རྩ་བ་ལྔའི་སྨན་མར་སྦྱར་ནས་
བཟའ། འཇམ་རྩི་བྱ་ཞིང་དུགས་ཀྱི་རིགས་བསྟེན་ལ་ནང་དུ་བཅུག་སྟེ་དང་པོ་འབུས་པའི་རྒྱུ་ལམ་བསྲེག་གོ །
མདོར་ན་ཚ་རྐྱེན་གྱིས་བྱུང་བའི་རླིག་རླུགས་ལ་ཁྱུང་ལྔའི་སྟེང་སེང་ལྡེང་དངུལ་ཆུ་བསྣན་པ་ཆུ་བསྐོལ་གྲང་མོས་
འཕུལ། གྲང་རྐྱེན་ལས་བྱུག་བའི་རླིག་རླུགས་ལ་ཁྱུང་ལྔའི་སྟེང་དྭ་ལིས་དངུལ་ཆུ་བསྣན་པ་བཏང་ལ་གོ་ཡུ་བརྒྱད་པའི་
སྟེང་དངུལ་ཆུ་མུ་ཟི་ཆུ་སེར་སྨན་གསུམ་སེང་ལྡིང་གསེར་གྱི་བྱེ་མ་སེ་འབྲུའིཕྱེ་མ་བཅས་ཆང་གིས་འཕུལ་ནས་བཏང་
ན་མཆོག་ཏུ་བཟང་། དཔྱད་དུ་ཚ་རྐྱེན་ལས་བྱུང་བའི་རླིག་རླུགས་ལ་ལོང་རྩ་གཏར་བ་དང་། གྲང་རྐྱེན་ལས་བྱུང་
བའི་རླིག་རླུགས་ལ་རྨོངས་སྤུའི་དཀྱིལ་དང་འབྲས་བུའི་རྩ་ཐོག་ཚིགས་པ་བཅོ་བརྒྱད་སོགས་སུ་མེ་བཙའ་གདབ་
བོ། །
མན་ངག་རིན་ཆེན་གཏེར་མཛོད་ལས། རླིག་རླུགས་རྒྱུ་རྐྱེན་དབྱེ་རྟགས་བཅོས་ཐབས་ལ། (རྒྱུ་རྐྱེན་ནི་)
ཟས་སྤྱོད་གདོན་དང་ཐུར་སེལ་འཁྲུགས་ལས་བྱུང༌། །དབྱེ་བ་ཚ་རྐྱེན་གྲང་རྐྱེན་སྨན་ལྷུང་ལས། (ཚ་ན་) དྲོད་ཚེ་
སྐྲངས་དམར་ཚ་འཁྱུགས་ཟུག་ཚེ་རྣག །གྲང་ན་ཟུག་ཆུང་རྩེ་དལ་ཆུ་སྔོ་འབྱུང་། །བཅོས་ཐབས་ཁྱུང་ལྔ་སེང་ལྡེང་
དངུལ་ཆུ་བསྣན། །བསྐོལ་གྲང་འཕུལ་བ་བར་རྟའི་ནད་ལ་བསྔགས། ། སྤོས་ཁྱུང་བཅོ་ལྔ་ ཨ་རུ་བཅུ་ སོགས་
བསྟེན། །གྲང་རྐྱེན་ཁྱུང་ལྔ་ད་ལིས་དངུལ་ཆུ་བསྣན། །གོ་ཡུ་བརྒྱད་( མཁལ་མ་བཅོས་སྐབས་ལ་བལྟ་）སྟེང་
དངུལ་ཆུ་མུ་ཟི་དང་། །ཆུ་སེར་སྨན་གསུམ་སེང་ལྡེང་གསེར་བྱེ་མ། །སེ་འབྲུའི་ཕྱེ་མ་ཆང་གིས་དབུལ་ལ་བཏང༌། །
ཚ་གྲང་གཉིས་ཀའི་ནད་ལ་སེར་རྒྱུའི་ཁྱི། །སྤུ་དང་ར་ཕོ་གཉའ་ནག་གཉའ་སྤུ་བསྲེས། །ཨོ་ཀ་ཀེ་ཟེ་ལ་རྡ་དུར་སྦོས་
སྦད། །ཅེས་པའི་སྔགས་འདི་མང་བཟླས་བཏབ་ལ་སྦྱར། །ཞེས་སོ། །
བདུན་པ། རྐང་འབམ་གྱི་ནད།
རྐང་འབམ་གྱི་ནད་ཟེར་བ་ནི་ལུས་ཀྱི་བད་ཀན་དང་ཁྲག་འཕེལ་བར་གྱུར་ནས་ཤ་རུས་ཁད་ཀྱིས་སྡེབ་ཅན་
དུ་སྐྲངས་པ་དེ་ན་བའི་ཟུག་ཆེར་མི་མངོན་པར་རིམ་གྱིས་རྐང་པ་སྡུག་པོ་ཉིད་དུ་སྐྲངས་པར་འགྱུར་བ་ནི་རྐང་བམ་
མམ་རྐང་འབམ་གྱི་ནད་དུ་བཤད་པ་འདི་ལ་རྒྱུ་རྐྱེན། དབྱེ་བ། རྟགས། བཅོས་བཞིས་བསྟན་ནོ། །
382



གཅིག རྒྱུ་རྐྱེན།
ཟས་སྤྱོད་དམན་ལྷག་ལོག་པ་དང་ཁྱད་པར་བད་ཀན་དང་ཁྲག་གཉིས་འཕེལ་བས་སྐྱེད་པ་དང་ཆང་དང་
སྐྱུར་བསྟེན་དྲགས་པ་དང་། རྗེན་ཟས་ཀྱི་རིགས་མང་དུ་ཟོས་པ། རུལ་སུངས་སོགས་ཀྱི་ཟས་བཟའ་དྲགས་པ། འགྲོ་
བའམ་སྡོད་པ་མང་བ། རྒྱན་ཅན་གྱི་ཡུལ་དུ་ཉལ་སྡོད་ཆེ་བ། ལུས་ཁམས་འཁྱགས་པ། ངལ་དུབ་ཀྱི་ལས་མང་དུ་བྱེད་
པ། ཉིན་པར་གཉིད་ལོག་པ། གཞན་ཡང་འགྲམས་འཁྲུགས་དང་ཚ་བའི་ནད་རོ་ལུས་པ། དྲེག་གྲུམ་མཁལ་ནད་
རིགས་བཅོས་ཉེས་ཤོར་བ། ཁྲག་རླུང་སྨད་དུ་བབས་པ་སོགས་ཀྱིས་ཀྱང་སློང་རྐྱེན་བྱས་ནས་སྐྱེད་པ་ཡིན་ནོ། །
གཉིས། དབྱེ་བ།
འབམ་ནག་པོ་དང་། དཀར་པོ། ཁྲ་བོ་གསུམ་དུ་དབྱེ་ཡོད་ལ། རླུང་ལས་གྱུར་པ་ཁྲ་བོ་དང་། མཁྲིས་པ་ལས་
གྱུར་པ་ནག་པོ། བད་ཀན་ལས་གྱུར་པ་དཀར་པོ་ཡིན་པས་ཚ་གྲང་གཉིས་སུ་བསྡུས་ཀྱང་རུང་བ་ཡིན་ནོ། །
གསུམ། ནད་རྟགས།
སྤྱི་རྟགས། ཕལ་ཆེར་ཟླ་འགའི་སྔོན་ནས་ལུས་སྟོད་ལ་ཁྲག་མིག་འབྱུང་བ། སྙིང་ཁམས་མི་བདེ་བ། མགོ་དང་
མིག་རུས་ན་བ། སོ་རྙིལ་སྐྲངས་འབུར་དམར་སྨུག་ཆགས་ནས་ཁྲག་འབྱུང་བ། མིག་སྤྲིན་དམར་པོ་ཆགས་ནས་སོ་
དང་མུར་འགྲམ་ན་བ། མཆུ་ཏོ་སྨུག་ནག་ཆགས་པ། ལུས་སྟོད་ཀྱི་ནད་རྟགས་སྟོན་པ་དང་མཉམ་དུ་རྐེད་པ་བརླ་
རྐང་པུས་ཚིགས་ན་བ་དང་། སྒྱིད་ཁུང་དང་བྱིན་གཞུག་གི་ཆུ་རྒྱུས་འཁུམས་ནས་རྙིང་པ་འཛུགས་མི་ཐུབ་པ། རྐང་
པའི་བོལ་གོང་དང་ངར་གདོང་སོགས་སྐྲངས་སྨུག་ཐིག་དོན་པ་དང་ན་ཟུག་འབྱུང་བ་སོགས་ཀྱི་མངོན་ཚུལ་ཡོད་པ་
མ་ཟད། ལུས་ཀྱི་སྟོད་སྨད་རེས་མོས་སུ་ན་བ་བཅས་ནི་འབམ་ནད་ཀྱི་གཙོ་བོའི་ནད་རྟགས་ཤིག་ཡིན། ལུས་སྟོད་དུ་
གོང་གསལ་གྱི་རྟགས་མེད་ཀྱང་ལུས་སྨད་ལ་འབམ་ནད་ཀྱི་མངོན་ཚུལ་སྟོན་པ་ཡོད་པ་མ་ཟད། ནད་གཞིའི་ཚབས་
ཆེ་ཆུང་དང་བསྡོངས་ཟླ་མི་འདྲ་བའི་རྐྱེན་གྱིས་མངོན་ཚུལ་མི་འདྲ་བ་དུ་མ་ཡོད་པ་ཡིན་ནོ། །
བྱེ་བྲག་གི་རྟགས་ནི། འབམ་དཀར་སྐྲངས་མདོག་སྐུ་ལ་ངོ་བོ་སྙི་བ་དང་། ན་ཟུག་དང་ཚ་དྲོད་ཆུང་བ།
འཕར་རྩ་དལ་ལ་ངོ་བོ་ལྷོད་པ། ཆུ་མདོག་དཀར་ལ་ལྦུ་བ་སངས་མྱུར་བ་བཅས་ཡིན། འབམ་ནག་ནི་སྐྱངས་མདོག་
དམར་སྨུག་མེ་ལྕེ་འདྲ་བ། ངོ་བོ་ཆེས་སྲ་ཞིང་བཟོད་གླགས་མེད་པའི་ཟུག་གཟེར་འབྱུང་བ། ཚ་དྲོད་ཆེ་ལ་འཕར་རྩའི་
383



རྒྱུ་བ་གྲིམས་ཤིང་འཕར་གྲངས་མྱུར་བ། ཆུ་མདོག་དམར་ལ་དྲི་རླངས་ཆེ་བ་ངོ་བོ་ཉོག་པ་བཅས་ཡིན་ནོ། །འབམ་
ཁུ་ནི་སྐྲངས་མདོག་ཁྲ་ལ་ངོ་བོ་སྲ་བ། གཟེར་ཟུག་ཆེ་བ། འཕར་རྩ་བྱིང་ལ་གཏིང་ན་གྲིམས་པ་དང་། ཆུའི་མདོག་
སེར་ཅན་ཁ་མཐར་རྒྱུ་བཤལ་ཆགས་པ་སོགས་ཀྱི་ནད་རྟགས་འབྱུང་ངོ༌། །མདོར་ན་རྐང་པའི་ངར་གདོང་བོལ་
ཚིགས་སོགས་ཀྱི་རྒྱུད་དུ་སྐྲངས་ནས་སྨུག་ཐིག་འབྱུང་བ། སྐྲངས་པ་སྲ་ཞིང་ཚ་འཁྱུག་བྱེད་པ། སྐྱིད་ཁུག་དང་བྱིན་
གཞུག་གི་ཆུ་རྒྱུས་འཁུམས་ནས་བརྐྱང་བསྐུམ་བྱེད་དཀའ་བ། རྙིང་པ་འཛུགས་མི་ཐུབ་པ་སོགས་གོང་དུ་བཤད་པའི་
རྟགས་རྣམས་བྱུང་ན་འབམ་ནད་ཡིན་པར་ངོས་འཛིན་བྱས་ཆོག་གོ །
བཞི། བཅོས་ཐབས།
ཐོག་མར་ལུས་སྟོད་ཀྱི་ནད་སྨད་དུ་འབེབས་པར་བྱེད་པ་དང་། བབས་རྗེས་རང་སར་འདུལ་དགོས་པས།
དང་པོ་རོ་སྟོད་གཟེར་ཞིང་རྐང་པ་བེམ་ལ་འབྲུམ་ཕྲན་བྱུང་བའི་དུས་སུ་སྐྱུ་རུ་ར། ཧོང་ལེན། གཟེར་འཇོམས་གསུམ་
གྱི་ཐང་ཡང་ཡང་གཏོང་བའམ་ཐང་ཆེན་ཉེར་ལྔ་དང་ནོར་བུ་བདུན་ཐང་ཞག་འགའ་བཏང་། དེ་རྗེས་ཨ་གར་སོ་ལྔའི་
ནང་གཉན་སྨན་བཞི་འཕྲི། གི་ཝཾ། པྲི་ཡང་ཀུ། བྲག་ཞུན་ཆ་ཆུང་རེ་བསྣན། ཀོ་བྱི་ལ་སྤུ་ལྡན། ནཱ་ག་གེ་སར། གཟེར་
འཇོམས་རྣམས་ལྡབ་འཕར་བྱས་པའི་སྙན་བརྒྱུད་སོ་ལྔ། གླང་ཆེན་བཅོ་བརྒྱད། གི་ཝཾབུངས་བསྐྱེད་དང་རན་
བརྒྱད་པ་སོགས་གཏོང་། འོན་ཀྱང་བླ་གཉན་གྱི་ནད་གང་བསྡོངས་པ་དེའི་གཉེན་པོའི་སྨན་སྦྱར་དགོས་ལ། དེ་ཡང་
རོ་སྟོད་གཟེར་ཆེ་བ་ལ་ཕྱིའི་འབམ་ཐང་དང་། ལུ་བ་མང་ཞིང་ཁྲག་གཟེར་ཤས་ཆེ་ན་ཙན་དན་བཅོ་བརྒྱད་དང་།
རླུང་ཤས་ཆེ་ན་གོང་གསལ་ཨ་གར་སོ་ལྔས་འཐུས་ཀྱང་དམིགས་བསལ་དགོས་ཚེ་ཨ་གར་བཅོ་བརྒྱད་དང་ཨ་གར་
བཅུ་དགུ་སོགས་བཏང་། མཁྲིས་ཤས་ཆེ་ན་ཏིག་ཏ་བརྒྱད་པ། གསེར་མདོག་ལྔ་པ་སོགས་གཏོང་། མགོ་ན་ན་དཔའ་
བོ་དྲུག་པ་དང་། བད་ཀན་ཤས་ཆེ་ན་སྨུག་པོ་གཡུལ་རྒྱལ། བདེ་བྱེད་ཀུན་ཕན་བཏིང་། བད་ཁྲག་ཤས་ཆེ་ན་གསེར་
ཐང་བཅོ་བརྒྱད་དམ་ཡང་ན་གསེར་ཐང་ཉི་ཤུ་དང་རྒ་ལོ་སྨན་དམར་རམ་སྐྱུ་རུ་ཉེར་ལྔ་བསྟེན། ཕོ་མཆིན་མི་བདེ་ན་
དྭངས་མ་གནས་འཇོག་དང་། བད་ཀན་སྨུག་པོ་དང་བསྡོངས་ན། གི་ཝཾ་དགུ་པ་དང་མན་ངག་བསིལ་སྦྱོར་གཉིས་
ལྟག་སྤྲོད་བྱས་ནས་བཏང་བ་དང་། སྐབས་འགར་ཐང་ཆེན་ཉེར་ལྔ་བསྟེན་ཀྱང་ཆོག་གོ ། དེ་ལྟར་བསྟེན་པས་
བབས་རྟགས་ལུས་སྟོད་ཀྱི་ན་ཟུག་འཇགས་ལ་ལུས་སྨད་དུ་ན་ཟུག་འབྱུང་བ་དང་། ལྷག་པར་རྐང་པ་ལ་གཟེར་ཆེ་བ་
སོགས་ཀྱི་གནས་ཚུལ་བྱུང་ན། ཐོ་རེངས་ལ་ཨ་གར་སོ་ལྔ་དང་། ཉིན་དགུང་གླང་ཆེན་བཅོ་བརྒྱད་དང་། དགོང་མོ་ལ་
དངུལ་ཆུ་ཚ་འདུལ་བསྣན་པའི་ཀླུ་བདུད་བཅོ་བརྒྱད། དཔའ་བོ་བརྒྱད་པ། གནམ་ལྕགས་རིལ་བུ་སོགས་ནད་
384



རྟགས་དང་བསྟུན་ནས་བཏང་། ཟུག་གཟེར་ཤིན་ཏུ་ཆེ་བ་ལ་སྤོས་ཁྱུང་བཅོ་ལྔ་ཟབ། ཡང་ན་ལབ་ཁུ་དྭངས་མའི་
ནང་པྲི་ཡང་ཀུ་སོར་བཞི་ཙམ་སྐྱེ་དུས་སུ་བཏུས་པ་དང་། ཉི་མ་མ་ལྡོག་གོང་བཏུས་པའི་ཁྲག་ཁྲོག་པ་དང་། གུར་
གུམ་རྒྱ་ཚྭ་ཞད་ཙམ་བཅས་བཏབ་ནས་ཉུང་ངུ་ནས་རིམ་གྱིས་ཆ་བསྐྱེད་ལ་མཁས་པས་ཁྱེའུ་གསོས་ཀྱི་ཚུལ་དུ་
བསྟེན། སྙན་བརྒྱུད་གསང་སྨན་བཏང་ནས་གནས་གོས་སོགས་ཤིན་ཏུ་དྲོ་བར་བྱ། ལ་ཕུག་གི་སྙིགས་མའི་ནང་ལྕམ་
རྩ། བུལ་ཏོག སྔོ་ལྕགས་ཀྱུ། ཀླུ་བདུད་རྡོ་རྗེ་རྣམས་སྦྱར། འཛོམས་ན་ལབ་ཁུ་དང་མ་འཛོམས་ན་ཆུ་ཕྲན་བུ་
བསངས་ནས་གར་སླ་ཞོ་ཙམ་སྐྱོས། གར་སླའི་ཚོད་འཛིན་སྲན་ཕྱེའམ་བག་ཕྱེ་ཅུང་ཟད་བསྲེ། དྲོད་ཡོད་ཙམ་བསྲོས་
ནས་རྐང་པའི་སྐྲངས་དང་གཟེར་ཡོད་སར་ཁྱབ་པར་བྱུག དེ་སྟེང་རས་ཀྱིས་དཀྲིས་ནས་བཞག ཡང་ཕྱི་ཉིན་གཏོང་
རྒྱུའི་ལབ་ཁུ་སྟ་གོན་བྱ་བ་སོགས་འཐུང་ལུགས་དང་འབྱར་བཅས་འདི་བཞིན་ཞག་བདུན་ཙམ་བྱས་ལ། སྤོས་ཁྱུང་
བཅོ་ལྔ་དང་སེང་ལྡེང་ཉེར་ལྔ་སོགས་བསྟེན་ན་མཆོག་གོ། ཞག་གྲངས་ཁ་ཤས་མཚམས་ལབ་ཁུ་མི་འཇུ་བ་སོགས་
བྱུང་ན་འཕྲོ་བཅད། ད་ལྟའི་ཕྱག་ལེན་དུ་བྱུག་པ་འདི་མི་བྱེད་པར་གཤམ་གསལ་ཁོ་ན་བྱེད་པ་ཡིན་ཀྱང་གཉན་ཁ་
ཆུང་ན་གཉིས་ཀ་བྱས་ན་མི་འཚམས་པ་མེད་དོ། །འོན་ཀྱང་གཉན་ཁ་ཆེན་སྐབས་འདིར་བྱུག་པ་མི་བྱེད་པ་ལེགས།
ལབ་བཅོས་བྱེད་པའི་སྐབས་སུ་ཞག་གཅིག་མཚམས་ནས་འགུལ་སྐྱོད་བྱེད་པ་གལ་ཆེ་བས། དེའང་དང་པོ་དལ་བུས་
བསླབ་པ་ལས་དྲག་ཤུལ་མི་རུང་། ཉེན་རེ་བཞིན་འགུལ་སྐྱོད་འགྲོ་འདུག་གང་ནུས་ཇེ་དྲག་ཏུ་གཏོང་ལ། ལངས་
འདུག་ཐུབ་མཚམས་ནས་གསེར་མཚོའི་བུལ་ཏོ་ག ཞུ་མཁན། རྒྱ་སྐྱེགས། ལྕམ་རྩ་བཅས་བྱུག གསེར་ཕུད་བཞི་པ་
དང་། ལབ་རོ། སྔོ་ཁྲག་ཁྲོག་པའི་ཁུ་བ། སྲན་ཕྱེ་བཅས་བསྲེས་ཏེ་དྲོན་མོ་བྱས་ལ་སྲབ་མཐུག་བ་ཀོ་ཙམ་བྱུག་པས་
འབྱར་བྱ། སྣམ་རས་གཙང་མས་དཀྲིས་ལ་ཉི་མར་བསྲོ་ཁོག་སྟོད་ཉི་མ་མ་ཕོག་པར་བྱ། ཞ་རེངས་ཤིན་ཏུ་གསོ་
དཀའ་བའི་རིགས་ལ་བྱེ་རིང་ཕྱིར་མི་ལྡོག་པའི་བྱུག་པ་ཟབ། ཚབས་ཆེན་རིགས་ལ་རྗེས་གཅོད་གུ་གུལ་བཅུ་པའི་
སྟེང་། ཁྱུང་ལྔ། ཀླུ་བདུད་སྡིག་པ་དཀར་ནག་རྣམས་བསྣན་པའི་རིལ་བུ་བཏང་། སྐྱོངས་དང་གཟེར་གཏན་མེད་དུ་
སོང་དུས་ལུམས་སམ་འབྲི་ལུགས་ཕྱིར་མི་ལྡོག་པའི་བྱུག་པ་མར་ནག་གམ་མར་རྙིང་གང་རུང་དང་སྦྱར་ནས་བྱུག་པ་
ཡུན་རིང་བྱས་ན་ཕྱིས་མི་འཕར་བའི་གནད་ཟབ་བོ། །རྗེས་གཅོད་རྒས་པ་ལ་རླུང་སྨན་དང་། གྲང་གཞི་ཆེ་བ་ལ་ཆུ་
ཚན་དང་སྨན་མར། གཞོན་དར་རིགས་དང་ཁྲག་མཁྲིས་ཤས་ཆེ་བ་ལ་གཏར་ག །དེ་ཡང་ངར་གདོང་ལ་བབས་པ་
རྣམས་ཆུ་སེར་གདོང་རྩ། སྒྱིད་ཁུག་ལ་བབས་ན་བྱིན་གཞུག བྱིན་ཀྱོག་ལོང་རྩ་གང་རུང་གཏར་བ་དང་། དེ་ཡང་
གཏེར་ཁ་སྔ་ན་ནད་མཇུག་མི་ཆོག ཕྱིས་ན་ཕན་གནོད་མེད་ཅིང་ཁྲག་ཕོར་པ་འབྲིང་ཚད་ཀྱི་ཕྱེད་ཙམ་ལས་མང་དུ་
གཏར་མི་རུང་། ཁྲག་རླུང་ཅན་ལ་ཆུ་ཚན་དང་། རྒན་པོ་ཟུངས་ངན་ལ་གཏར་ག ཆུ་གཞི་ཅན་ལ་ལུམས་དང་གཏར་
385



ག་མི་འཕྲོད་པ་རྣམས་ཤེས་པར་བྱའོ། །ཁ་ཟས་ཀྱི་སྤང་བླང་ནི་འབྲུ་རྙིང་གི་ཟན་དང་སྦྲང་རྩི་སྦྱར་བ་བཟའ་ཞིང་
ཆང་དང་ཇ་ཁྲེབ་སྔོ་ཚོད་སོགས་ནད་གཞི་ཡོད་མེད་གང་གི་སྐབས་སུའང་སྤང་དགོས་ཤིང་རླུང་ཤས་ཤིན་ཏུ་ཆེ་ན་ཤ་
ཅུང་ཟད་བསྟེན་རུང་བ་ཡིན་ནོ། །
ཀོང་སྤྲུལ་ཟིན་ཏིག་ལས། རྐང་འབམ་མན་རྒྱུད་དུ་མདོ་ཙམ་ལས་མི་འབྱུང་ཡང་། དེང་སང་འདི་ཉིད་ཁོ་ན་
དར་ཆེ་བས་བརྟག་བཅོས་འབྲི་གུང་ལུགས་ཀྱི་ཚེ་འཛིན་སྲོག་སྐྱོབ་དང་། ཤོག་དྲིལ་ཐེམ་སྤངས་མ་སོགས་ཟབ།
མདོར་བསྡུས་ནད་འདིའི་རྒྱུ་ནི། འགྲོ་ཆེ་བ་དང་། སྡོད་ཚེ་བ་དང་། ཆང་རག་ཇ་ཁྲེབ་འཐུང་ཆེ་བ་སོགས་ཀྱིས་སྟོད་
ནད་བྱུང་ནས་སྨད་དུ་བབས་པོ་ཁྲག་རླུང་གི་བཅོས་བྱས་པས་འབམ་ལ་འགྱུར་བ་དང་། ཆུ་གཞི་འབམ་ལ་འགྱུར་བ་
དང་། གཉན་འབམ། བརྡབ་འབམ་སོགས་རིགས་མང་ཡང་གྱེན་ལ་ཕྱུར་བ་དང་མི་ཕྱུར་བའི་རིགས་གཉིས་སུ་འདུ།
ནད་འདིའི་རྟགས་ནི། སྟོད་ནས་རིམ་བཞིན་སྨད་དུ་བབས་པའམ། སྟོད་སྨད་རེས་མོས་བྱེད་ནས་ན། མིག་དམར།
མཆུ་སྔོ་ནག་ཏུ་སྐྱངས། སོ་རྐན་རྒྱས། སོ་དང་མུར་འགྲམ། བྲང་དང་རོ་སྟོད་ན་བ་རྣམས་ཚང་མའམ་རེ་རེ་བྱུང་ན་
ངེས་པ་ཡིན། དེ་ལ་ཁྲག་རླུང་ཤས་ཆེབ་ལ་གྱེན་དུ་ཕྱུར་རྐྱེན་བྱེད་པས་སྨན་བཟི་ཁ་ཅན་གཏན་ནས་འགྲོ་མི་རུང་།
སྟོད་ནས་རིམ་པར་བབས་པའི་སྐབས་སུའང་རྐང་པ་ལ་བབས་མ་ཚར་བར་བཟི་སྨན་མི་བཏང་བ་གདམ་ངག་ཡིན།
དེའང་ཁྲོག་རླུང་ཤས་ཆེ་བ་སོགས་ལ་ཨར་གླང་གསེར་གསུམ་ཚེ་སྦྱོ་ཞལ་ཤེས་ལྟར་རྒྱུན་རིང་བཏང་བས་བབ་རྒྱུ་ཡོད་
རིགས་ལ་བབ་སྨན་གཅིག་ཆོག་ཡིན། བབ་མ་ཐུབ་ཀྱང་ངན་ཁྲག་རང་བྱེར་འགྲོ་བས་ཟབ། གཏོར་སྨན་བཏང་བ་
དེས་ནམ་ཕུགས་བཅོས་མེད་དུ་འགྲོ་བས་མི་ལེགས། འདིར་ཞལ་ཤེས་ནི་སོ་ལྔ་ནས་གཉན་སྨན་བཞི་གཏན་འཕྲི།
རླུང་སྨན་ཆ་མཐོ། གསེར་ཐང་བཅོ་བརྒྱད་དང༌། གླང་ཆེན་བཅོ་བརྒྱད་ནང་ནས་ཀྱང་བསིལ་སྨན་ཆ་ཆུང་། རླུང་
སྨན་ཆ་ཆེ་བར་བྱ། སྨད་དུ་བབས་རིམས་བཞིན་སྦྱོར་ཚད་དེ་གོ་ལྡོག་པ་ཤེས་དགོས། བབ་སྨན་གསུམ་པོ་དེ་གཞིར་
བཞག་ཐོག་ན་ཚུལ་དང་བསྟུན་པའི་མདེ་ཁ་སྒྱུར་ཚུལ་ནི་རོ་སྟོད་གཟེར་ཆེ་བ་ལ་ཕྱིའི་འབམ་ཐང་ཟབ། ལུ་བ་མང་
ཞིང་ཁྲག་གཟེར་ཤས་ཆེ་བ་ལ་ཙནྡན་བཅོ་བརྒྱད་དང་། ཅུང་རེ་ཙམ་སྐྱུ་རུ་ཉེར་ལྔ། རླུང་ཤས་ཆེ་ན་གོང་གསལ་སོ་
ལྔས་ཀྱང་འཐུས་རུང་དམིགས་བསལ་དགོས་ཚེ་ཨ་གར་བཅོ་ལྔ། དྲང་སྲོང་ཨར་བརྒྱད། གྲིབ་གདོན་ཤས་ཆེ་བ་ལ་ཨ་
གར་བཅུ་དགུ་སོགས་བཏང་། ཆམས་རིམས་ཀྱིས་དཀྲུག།ས་ན་ཨ་གར་བཅོ་ལྔ། བསིལ་བཅུད་བཅོ་ལྔ། སྤྲིན་ཟླ། གཙོ་
བརྒྱད། ཀོ་བྱི་ལྔ་ཐང་། ཆམས་པས་སྲིན་དཀྲུགས་ན་གུར་གུམ་བཅུ་གསུམ། ཚངས་པ་དབུགས་སེལ་དུད་འཐེན།
མཁྲིས་ཤས་ཆེ་ན་ཏིག་བརྒྱད། འབྲིང་ན་གསེར་མདོག་ལྔ་པ། ཆུང་ན་རིལ་དཀར་པད་སྡོང་། མགོ་ན་བ་ལ་དཔའ་བོ་
དྲུག་པ། བད་ཀན་ཆེ་ན་སྨུག་པོ་གཡུལ་རྒྱལ་དང་བདེ་བྱེད་ཀུན་ཕན་གང་འོས་དང་། བདུད་རྩི་སུམ་སྦྱོར། བད་ཁྲག་
386



ཤས་ཆེ་བ་ལ་རྒ་ལོ་འམ། སྐྱུ་རུ་ཉེར་ལྔ། ཕོ་མཆིན་མི་བདེ་བའི་རིགས་ལ་མན་བསིལ་གི་ཝཾ་ཆ་མཐོ་ཅན་དང་། དྭངས་
མ་གནས་འཇོག་སྟེང་རྩེ་བ་ལྔ་བསྣན་པའམ། ཟླ་ཤེལ་རིགས་ནངས་མོར་བཏང་། བད་ཀན་སྨུག་པོ་དང་བསྡོངས་པ་
ལ་གི་ཝང་དགུ་དང་མན་བསིལ་ལྟག་པ་སྤྲད། སྐབས་རེར་ཐང་ཆེན་ཉེར་ལྔའང་བསྟེན། གློ་ནད་བསྡོངས་པ་ལ་སྤྲིན་
ཟླའི་སྟེང་སྲོ་ལོ་དཀར་པོ་དང་། རུ་རྟ་བསྣན་པ་བཏང་། ཟས་མི་ཞུ་བ་སོགས་ཕོ་ནད་ལ་གསེར་ཞི། བདེ་བྱེད་ཀུན་
ཕན་སོགས་མཁལ་རྐེད་གྲངས་ཁམས་དཀྲུགས་ན། ཨ་རུ་ཉེར་ལྔ། བསམ་འཕེལ་ནོར་སྦྱོར། ཨ་རུ་བཅུ་པ། གོ་ཡུ་
དགུ་སྦྱོར། རྐེད་པ་ན་ཆེ་ཞིང་ཆུ་ཁ་སྲ་སྙི་བྱེད་པ་ལ་གཉེན་པོ་བཅོ་བརྒྱད་ཟབ། གུར་གུམ་བཅུ་གསུམ་ཡང་འཕྲོད།
འབྲས་བུ་སྐྲངས་པའང་ཡོད་པས་དཔའ་བརྒྱད་བཟི་ཆུང་ངུ་ཅན་བཏང་། སྨན་དེ་རྣམས་གང་བཏང་ཡང་ཆ་ཆེ་ཆུང་
སྦྱོར་ཚད་གོང་སྨོས་ཀྱིས་རིགས་འདྲེ་ཐོན་ན་འཕྲོད་ཆེ་ཞིང་འབམ་གཞི་ལ་མི་གནོད་པའི་སྨན་ཡིན། བབ་སྨན་རྒྱུན་
རིང་བསྟེན་པས་བབས་པའི་རྟགས་ཁོག་སྟོད་ཀྱི་གཟེར་གཏན་ནས་མེད་ཅིང་བདེ་ན་ངེས་པ་ཡིན། རྐང་པ་ཞྭ་ཆེ་
ཆུང་ཙམ་ལ་ངེས་པ་མེད། གང་ལྟར་རྐང་པའི་རྩ་དང་ཆུ་རྒྱུས་ལ་གཟེར་ཆེ། ཁྱད་པར་སྒྱིད་ཁུང་སོགས་འཐེན། རྐང་
པ་གཡས་གཡོན་གང་རུང་ས་ལ་བཙུགས་མི་ཕོད་པ་བྱུང་དུས་འབམ་དངོས་གཞི་ཡིན། དེ་ལ་དཀར་ནག ཁྲ་བོ་
གསུམ་ཡོད་པའི། དཀར་པོ་རྩ་དལ་ལ་འཇམ། ཆུ་མདོག་དཀར་ཞིང་ལྕི་བ་སངས་པ་སྐྱེན། སྒྱིད་ཁུག་སོགས་སུ་
སྐྲངས་པ་སྐུ་ལ་སོབ། གཟེར་ཟུག་ཆུང་ཞིང་སྐྲངས་པ་རེག་ཀྱང་ཟུག་མེད། ཁྲ་བོ་ནི་རྩ་བྲེལ་ཉམས་ཡོད། ཆུ་མདོག་
དམར་སེར་མཐར་རྒྱ་བཤལ་ཅན་སྦུ་བ་ཅུང་མི་བརྟན། རྐང་པ་ཟུག་ཚེ་ཞིང་སྐྲངས་ལ་མེ་ལྕེ་འདྲ་བའི་དམར་ཐིག་
འབྱུང་། འབམ་རྟགས་འདི་འབྱུང་བ་མང་། ནག་པོ་ནི། རྩ་ཆུ་སོགས་ལ་ཚད་རྟགས་ཚེ། ཁྱད་པར་རྩ་གྲིམ་ཞིང་
མཁྲང་། ཆུ་ཁྲག་རུལ་འདྲ་བ་ལ་ལྦུ་བ་རྒོད། རྐང་པའི་སྐྲངས་ཤིན་ཏུ་སྲ་ཞིང་མདོག་སྔོ་དམར་འོང་། གཟེར་ཟུག་
བཟོད་གླགས་མེད། དེའང་རླུང་ཤས་ཆེ་བ་འབམ་དཀར་ཡིན་པས་བཅོས་སླའང་བབས་དཀའ། རླུང་ཁྲག་འདྲེས་པ་
ཁྲ་བོ་སྟེ་འབྲིང་། ཁྲག་མཁྲིས་གཉན་དང་བསྡོངས་འབམ་ནག་ཡིན་པས། གློ་བུར་དུ་བབས་པའང་འབྱུང་ཞིང་བབ་
སླ་ཡང་བཅོས་དཀའ། འདི་ལ་འཁྲུལ་སོ་ཆེར་མེད་ཀྱང་འབམ་སྐྲངས་ཡིན་མིན་ཐེ་ཚོམ་བྱུང་སྐབས་ནད་པ་རང་གི་དྲི་
ཆུའམ། མཛོ་སྔོ་ཁྲའི་གཅིན་གང་རུང་བར་སྣང་ལ་བཟེད་པས་བཀྲུས་ན་ཤ་མདོག་འགྱུར་ནས་དམར་ཐིག་ནག་ཐིག་
སོགས་བྱུང་ན་ངེས། ཡང་ན་དཔའ་སེར་དང་སྒ་སྐུ་མར་རྙིང་ལ་སྦྱར་ཏེ་བྱུག ཉི་མ་ལ་བསྟེན་པས་ཟུག་ཆེ་ན་འབམ།
ཕན་སྙམ་བྱེད་ན་ཆུ་སེར་དུ་ཤེས་པར་བྱའོ། །ཡང་ནད་ཕོག་མ་ཐག་ནས་རོ་སྟོད་གཟེར། རྐང་པ་བེམ་ཞིང་འབྲུམ་
ཕྲན་འབྱུང་། དེ་ལ་ཐོག་མར་སྐྱུ་རུ་ར། ཧོང་ལེན་གཟེར་འཇོམས་གསུམ་གྱི་ཐང་ཡང་ཡང་བཏང་བའམ། ཐང་ཆེན་
ཉེར་ལྔ་དང་། ནོར་བུ་བདུན་ཐང་ཞག་ཤས་བསྟེན། དེ་རྗེས་ཨ་བ།ར་སོ་ལྔའི་ནང་གཉན་སྨན་བཞི་འཕྲི། གི་ཝང་། དྲི་
387



ཡང་ཀུ། བྲག་ཞུན་གསུམ་ཆ་ཆུང་རེ་བསྣན། ཀོ་བྱི་སྤུ་ལྡན། ནཱ་ག་གེ་སར། གཟེར་འཇོམས་རྣམས་འདབ་འཕར་
བྱས་པའི་སྙན་རྒྱུད་སོ་ལྔ་དང་། གླང་ཆེན་བཅོ་བརྒྱད་གི་ཝཾ་བུངས་བསྐྱེད་པ། རཏྣ་བརྒྱད་པ་བཅས་རྒྱུད་དུ་བསྟེན།
བླ་གཉན་རིགས་བཅོས་ལུགས་དང་བབས་རྟགས་གོང་དང་མཚུངས། བབ་སྨན་འདིའང་ལུགས་ཟབ་མོ་གཅིག་
ཡིན། བབ་སྨན་འཐུང་སྐབས་རྐང་པ་བརྐྱང་སྐུམ་གཏན་ནས་མི་བྱེད་པར་སྡོད་དགོས། སྨད་དུ་བབས་ཀྱང་སླར་རོ་
སྟོད་ན་བ་སོགས་བྱུང་ན་གསང་སྨན་ཆེན་མོའི་འབྱར་བྱ། རཏ་བརྒྱད་པ་དང་ཀོ་བྱི་ཨལྷོའི་ཐང་གིས་འཕུལ། རོ་སྟོད་
ཀྱི་གཟེར་ནམ་ཡང་མེད་པའི་སྨད་དུ་བབས་ངེས་རྟགས་བྱུང་ནས། རླུང་འབམ་སོགས་བབ་སླའི་རིགས་ལ་ཞག་བཅོ་
ལྔ་ཙམ་གྱི་མཚམས་སུ་ལ་ཕུག་བཏང་རིན་པས། སྤོས་ཁྱུང་བཟི་ཆེར་མེད་པ། སེང་ལྡེང་ཉེར་ལྔ། སོ་ལྔ་བཟི་ཡོད་ལྟ་བུ་
ཐུན་རེ་ཟུང་གིས་གཉན་ཁ་བཅག་ནས་ལ་ཕུག་བཏང་། བབ་དཀའ་བའི་རིགས་དང་ཁྲག་འབམ་ལྟ་བུ་ལ། ཆུ་འཕྲུལ་
དུ་མི་དྭངས། རོ་སྟོད་གཟེར་ཡང་མེད་དཀའ་བས་ལ་ཕུག་བཏང་སྔ་གཏན་ནས་མི་རུང་ཞིང་། ཟླ་གཅིག་ཚུན་གོང་
གསལ་བབས་རྟོགས་ངེས་ཅན་མ་བྱུང་བར་དུ་བབ་སྨན་རྣམས་རྒྱུན་བསྲིང་། བབས་ངེས་པ་བྱུང་ནས་རྐང་པ་ལ་
གཟེར་ཤིན་ཏུ་ཆེ་ན་གོང་གི་ཨར་གླང་གཉིས་ནངས་སྔ་དང་ཉིན་གུང་། དགོང་མོ་སོགས་ལ། ཀླུ་བདུད་བཅོ་བརྒྱད་
སྟེང་དངུལ་ཆུ་ཚ་འདུལ་བསྣན་པ། དཔའ་བོ་བརྒྱད་པ། གནམ་ལྕགས་རིལ་བུ་སོགས་བཏང་། ཟུག་གཟེར་ཤིན་ཏུ་
ཆེ་བ་ལ་སྤོས་ཁྱུང་བཅོ་ལྔ་ཟབ། དེ་རྗེས་ཞག་དྲུག་བདུན་མཚམས་ནད་ཟུག་རིམ་པར་ཆག སྒྱིད་ཁུག་གི་རྒྱུས་པ་
འཁུམ། གོང་སྨོས་ཞག་ཟླ་འོས་མཚམས་སོང་ནས་སྨན་དཀར་གཏོང་རན་མིན་བརྟག་པ་ནི། ལྕགས་སྣོད་དུ་དྲི་ཆུ་
དཀར་ཡོལ་བྱེད་པ་གཉིས་བཞག གཅིག་གི་ནང་ལ་ཕུག་གི་གཞོག་གཅིག་བཅུག ལྕགས་སྣོད་ནང་དེར་ཆུ་དཀར་
ཡོལ་གཉིས་ཕྱེད་ནུབ་ཙམ་བླུག་ནས་བསྐོལ་ཏེ་བལྟས་པས་ལ་ཕུག་ཅན་དྭངས་ཞད་དང་མདོག་སྔོ་བ་བྱུང་ན་འཕྲོད་
རྟགས་ཡིན་པས། ཚབས་ཆུང་རིགས་ལ་ལ་ཕུག་ཆ་གཅིག ཤ་གསར་ཆ་གསུམ་བྱས་པའི་ཐུག་པ་སླ་མོ་ཕོར་ཆུང་གང་
དགོང་མོ་བཏང་། དེའི་ཕྱིར་ནང་ཐུ་ཞད་མེད་པར་འཕྲོད་ན་ལ་ཕུག་དང་ཤ་གསར་ཆ་སྙོམས་པའི་ཐུག་པ་ཕོར་ཆུང་
དོ་ཙམ་བཏང་། དེ་འཕྲོད་ན་ཕྱིར་ཉིན་ལ་ཕུག་ཆ་མཐོ། ཤ་ཆ་ཆུང་བར་བྱས་པའི་ཐུག་པ་བཏང་། དེ་འཕྲོད་ན་ལ་
ཕུག་བཏང་རན་པ་ཡིན་ཅིང་། ཐོག་མ་ནས་ལབ་ཁུ་མི་ལེན་པའི་རྟགས་བྱུང་ན་འཕྲོ་བཅད་ནས་གཉན་སྨན་བཏང་།
གང་ལྟར་ལ་ཕུག་ཤུན་པ་བཤུས་ནས་ལ་བརྡར་ལ་བརྡར་བ་དེ་རས་དཀར་དུ་བཏུམས་ལ་ཁུ་བ་ཕོར་གང་ཙམ་
བཙིར། སྙིགས་མ་ཟུར་དུ་ཚག་བྱ། ཁུ་བ་དེ་དཀྲུགས་ནས་ལྦུ་བ་ལན་ཉི་ཤུ་ཙམ་ཡར་བཅད་པའི་དྭངས་མ་དཀར་
ཡོལ་ནང་དུ་བླུག དེ་སྣོད་གང་བདེའི་ནང་དུ་བཞག་ནས་ཁ་བཀབ་ལ་དབྱར་ཁ་བྱེ་མ་དང་། དགུན་ཁ་ནས་སོགས་ཀྱི་
ནང་དུ་མ་རུལ་མ་ཁེངས་པར་ཞག་གཅིག་བཞག་ཕྱིར་ནང་ཉི་དྲོས་དཀར་ཡོལ་ཆུ་ཚན་ནང་དུ་བསྲོས་ནས་དྲོད་
388



འཐུང་བ་དེ་རེད་དུས་ཁྱིམ་བྱའི་སྒོང་སྐོགས་དོ་ཙམ་གྱི་ཚོད་འཐུང་། ཡང་ལུགས་གཅིག་ལ་ལབ་ཁུ་དྭངས་མའི་ནང་།
པྲི་ཡང་ཀུ་སོར་བཞི་ཙམ་དུས་བཏུས་པ་དང་། ཁྲག་སྐྱོད་པ་ཉི་མ་མ་ལྡོག་གོང་བཏུས་པ། གུར་གུམ། རྒྱ་ཚྭ་ཞད་ཙམ་
བཅས་བཏབ་ནས་ཉུང་ངུ་ནས་ཆ་ཡིས་བསྐྱེད་ལ་ཁྱེའུ་གསོས་ཀྱི་ཚུལ་དུ་བསྟེན། གནས་གོས་སོགས་ཤིན་ཏུ་དྲོ་བར་
བྱ། ལ་ཕུག་སྙིགས་མའི་ནང་ལྕུམ་རྩ། ཆུ་རྩ། བུལ་ཏོག སྔོ་ལྕགས་ཀྱུ། ཀླུ་བདུད་རྡོ་རྗེ་རྣམས་སྦྱར། འཛོམ་ན་ལབ་ཁུ་
དང་མ་འཛོམ་ན་ཆུ་ཕྲན་བུ་གསབ་ནས་གར་སླ་ཞོ་ཙམ་དུ་སྐྱོས། ཚོ་འཛིན་སྲན་ཕྱེའམ་བག་ཕྱེ་ཅུང་ཟད་བསྲེ། དྲོད་
ཡོད་ཙམ་བསྲོས་ནས་རྐང་པའི་སྐྲངས་དང་གཟེར་ཡོད་སར་ཁྱབ་པར་བྱུག དེ་སྟེང་རས་ཀྱིས་དཀྲིས་ནས་བཞག་
ཡང་ཕྱིར་ཉིན་བཏང་རྒྱུའི་ལབ་ཁུ་སྟ་གོན་བྱ་བ་སོགས་འཐུང་ལུགས་དང་འབྱར་བཅས་འདི་བཞིན་ཞག་བདུན་ཙམ་
བྱ། དེ་ཚེ་སྤོས་ཁྱུང་དང་། སེང་ལྡེང་ཉེར་ལྔ་ཁོང་སྨན་བསྟེན། ཞག་གྲངས་ཁ་ཤས་མཚམས་ལབ་ཁུ་མི་འཇུ་བ་སོགས་
བྱུང་ན་འཕྲོ་བཅད། ད་ལྟའི་ཕྱག་ལེན་དུ་བྱུག་པ་འདི་མི་བྱེད་པར་གཤམ་གསལ་ཁོ་ན་བྱེད་པ་ཡིན་ཀྱང་གཉེན་ཁ་
ཆུང་ན་གཉིས་ཀ་བྱས་ན་ལེགས་པ་ལས་འགལ་བ་མེད། གཉན་ཁ་ཆེ་ན་བྱུག་པ་སྐབས་འདིར་མི་བྱེད་པ་ལེགས།
ལབ་བཅོས་བསྟེན་པའི་ཞག་གཅིག་མཚམས་ནས་འགུལ་སྐྱོད་ཨེ་ལོ་ལྟ་བ་གལ་ཆེ། དེའང་དང་པོ་དལ་བུས་བསླབ་
པ་ལས་དྲག་ཤུལ་མི་རུང་། ཉིན་རེ་བཞིན་འགུལ་སྐྱོད་འགྲོ་འདུག་གང་ནུས་ཇེ་དྲག་ཏུ་བཏང་བ་ལས་རང་བཞིན་
འདུག་མི་རུང་། ལངས་འདུག་ཐུབ་མཚམས་ནས་གསེར་མཚོའི་བུལ་ཏོག ཞུ་མཁན། རྒྱ་སྐྱག་ལྕམ་རྩ་བཅས་བྱུག་པ་
གསེར་བུལ་བཞི་པ་དང་ལབ་རོ། སྔོ་ཁྲག་སྐྱོད་པའི་ཁུ་བ་བསྲེས། ཚོ་འཛིན་བཅས་དྲོན་མོ་བྱས། སྐྲངས་པ་གར་ཡོད་
ནུད་པའི་གཅིན་གྱིས་བཀྲུས་པའི་སྟེང་སྲབ་མཐུག་བ་ཀོ་ཙམ་བྱུགས་པའི་འབྱར་བྱ། སྣམ་རས་གཙང་མས་དཀྲིས་
ལ་ཉི་མར་བསྲོ། ཁོག་སྟོད་ལ་ཉི་མ་མ་ཕོག་པར་བྱ། གཉན་ཤས་ཆེ་ན་གོང་གི་སྟེང་། སྨན་ཆེན། རེ་ལྕག སྔོ་ལྕགས་ཀྱུ།
ཧོང་ལེན། ཐར་ནུ། སྟག་ཤ་རྣམས་བསྣན། སྐྲངས་པ་སྲ་ཞིང་མདོག་ནག་ན་རྡོ་སྨན་རིགས་ཚོགས་ཚད་བསྣན།
སྐྲངས་པ་སྐྱ་སོབ་ལ་ཆུ་སེར་སྨན་གསུམ་བསྣན། རྡོ་སྨན་ལ་བྱང་ལྟའི་གཡའ་སྔོན་རུལ་པ་རྫ་མར་ཅུང་ཟད་བསྲེགས་
ནས་བཏང་བ་མན་ངག་ཡིན། ཞྭ་ཤིན་ཏུ་དྭངས་དཀའ་བའི་རིགས་ལ་བྱེ་རིང་ཕྱིར་མི་ལྡོག་པའི་བྱུག་པ་ཟབ། ཚབས་
ཆེན་རིགས་ལ་རྗེས་གཅོད་གུ་གུལ་བཅུ་པའི་སྟེང་། ཁྱུང་ལྔ། ཀླུ་བདུད། སྡིག་པ་དཀར་ནག་རྣམས་བསྣན་པའི་རིལ་
བུ་བཏང་། སྐྲངས་དང་གཟེར་གཏན་མེད་དུ་སོང་དུས། ལྷ་ལུང་མཁན་པོའི་ལུགས་སམ་འབྲི་ལུགས་ཕྱིར་མི་ལྡོག་
པའི་བྱུག་པ་སྣུམ་ནག་གམ་མར་རྙིང་གང་རུང་དང་སྦྱར་ནས་ཡུན་རིང་དུ་བྱུགས་ནས་ཕྱིས་མི་འཕར་བའི་གནད་
ཟབ། རྗེས་གཅོད་ན་སོ་རྒས་པ་རླུང་དང་གྲང་གཞི་ཆེ་བ་ལ་ཆུ་ཚན་དང་སྨན་མར། གཞོན་དར་རིགས་ཁྲག་མཁྲིས་
ཤས་ཆེ་བ་ལ་གཏར་ག དེའང་ངར་གདོང་ལ་བབས་པ་རྣམས་ཆུ་སེར་གདོང་རྩ། སྐྱིད་ཁུག་ལ་བབ་ན་བྱིན་གཞུག་
389



བྱིན་ཀྱོག ལོང་རྩ་གང་རུང་གཏར། གཏར་ཁ་སྔས་ན་ནད་མཇུག་མི་ཆོད། ཕྱིས་ན་ཕན་གནོད་མེད་ཅིང་ཕོར་པ་
འབྲིང་ཚད་ཀྱི་ཕྱེད་ཙམ་ལས་མང་དུའང་གཏར་མི་རུང་། ཁྲག་རླུང་ཅན་ལ་ཆུ་ཚན། རྒན་པོ་ཟུངས་ངན་ལ་གཏར་ག
ཆུ་གཞི་ཅན་ལ་ལུམས་དང་གཏེར་ག་མི་འཕྲོད་པ་སོགས་ཀྱང་ཤེས་པར་བྱ། སློང་རྐྱེན་གོང་སྨོས་ཆང་དང་ཇ་ཁྲེབ་སྔོ་
ཚོད་སོགས་ནད་ཡོད་མེད་གང་གི་སྐབས་སུའང་སྤུང་དགོས་ཤིང་། རླུང་ཤས་ཤིན་ཏུ་ཆེ་ན་ན་བའི་སྐབས་ཤ་ཅུང་
ཟད་བསྟེན་རྒྱུ་རུང་ངོ༌། ། ནད་འདིའི་སྟེང་བླ་གཉན་གྱི་ནད་གོང་སྨོས་རྣམས་དང་། ཁྱད་པར་ཚབས་ཆེ་བ་འབམ་
ཆུ་གཞི་ལ་འགྱུར་ཉེན་ཆེ་བས། དེའི་རྟགས་ཆུ་ལ་ལྷུ་བ་སོབ། དབུགས་རྒོད། ཆུའི་མཁར་གཡོ་བ་འབྱུང༌། དེ་ལ་ཆུ་
སེར་ཤས་ཡོད་ན། འབོལ་སྨན། གུར་གུམ་ཆུ་འབེབས། ཆུ་མདོག་ལྟར་རེད་ན། གླང་ཆེན་ཆུ་སྒྱུར། ད་ལི་བཅུ་དྲུག་
རྣམས་བབ་སྨན་དང་ལྟག་སྤྲོད་དུ་གཏོང་། སྤྱིར་ཆུ་གཞིར་འགྱུར་ཉེན་ཅན་ལ་གླང་ཆེན་བཅོ་བརྒྱད་ཚབས་སུ་གངྒཱ་
ཆུ་སྒྱུར་གཏོང་བ་ལེགས། ཆུ་འབམ་ལ་འགྱུར་བའི་རྟགས་ཆུ་དྭངས། དབུགས་དང་ཆུ་མཁར་ཞི། རྐང་པ་གཟེར་ཆེ་རུ་
སོང་བ་སོགས་ཡིན་ཅིང་། སྐབས་འདིར་ལ་ཕུག་ཅུང་ཟད་གཏོང་སྔ་ན་ལེགས་གཉའ་ལྟག་ལག་ཚིགས་ན། དེའང་
མཚན་ལ་གཟེར་ཆེ་ན་གྲུམ་བུ་དང་བསྡོངས་པས་བོང་ཁྲག་ཉེར་ལྔ་བཏང་། རྐང་པའི་མཐེ་བོང་གཟེར་ཆེ་ཞིང་
སྐྱངས་པ་སོགས་གྲུམ་བུའི་རྟགས་བྱུང་ན་སྤོས་ཁྱུང་དང་དངུལ་ཆུ་བཅོ་བརྒྱད་བཏང་། རྐང་ལག་སྦྲིད་ཅིང་ན་བ་
སོགས་རྩ་དཀར་གྱི་རྟགས་བྱུང་ན་ཨ་གར་ཉི་ཤུ། བསམ་འཕེལ་ནོར་བུ་བཏང་། སྤྲིན་དུག་སོགས་བྱུང་ན་རུ་རྟ་དྲུག་
པ་དང་། གོང་གི་ཕོ་སྨན་ཀྱང་བཏང་བ་སོགས་འཕྲུལ་ཤེས་པར་བྱའོ། །ཞེས་སོ། །
བརྒྱུད་པ། མཚན་བར་རྡོལ་བའི་ནད།
མཚན་བར་རྡོལ་བའི་ནད་ཟེར་བ་འདི་ནི།（ སྙིང་པོ་བ སྡུས་པར་། ）ཕལ་ཆེར་འབྲུམ་ཕྲན་དང་པོ་
འབྱུང༌། །རྐུབ་ཀྱི་ཕྱིའམ་ནང་དུ་ནི། །རྨ་ནི་སོར་ཚད་གཉིས་ཙམ་ཞིག །ཤ་ཁྲག་གནོད་པར་གྱུར་ལས་བྱུང་། །ཆུ་
སོ་གཅིན་གྱི་གནས་ཉེ་བར། །འབྱུང་བས་འཛག་པའི་རང་བཞིན་ཅན། དེ་ནི་མཚན་བར་རྡོལ་ཞེས་བཤད། །
ཅེས་པ་ལྟར་འབྲུམ་པ་དེ་སྨིན་ནས་འཚོ་དཀའ་བ་མཚན་བར་རྡོལ་བའི་ནད་ཅེས་བྱ་བ་འདི་ལ་རྒྱུ་རྐྱེན། དབྱེ་བ།
རྟགས། བཅོས་རྣམ་པ་བཞིའི་སྒོ་ནས་བཤད་དོ། །
390



གཅིག རྒྱུ་རྐྱེན། །
ཐུར་སེལ་གྱི་རླུང་འཁྲུགས་ནས་ཤ་ཁྲག་ལ་གནོད་པར་གྱུར་བ་ལས་ནད་འདི་སྐྱེད་པ་དང་གདན་སྲབ་ལ་ཡུན་
རིང་དུ་ཙོག་པུར་འདུག་པ། བཞོན་པ་བསྟེན་དྲགས་པ། ས་རླན་སོགས་ཀྱི་སྟེང་ཡུན་རིང་དུ་བསྡད་པ། ཁྲག་དང་ཆུ་
སེར་སྲིན་སོགས་འཕེལ་བའི་ཟས་སྐོམ་གྱིས་སློང་རྐྱེན་བྱས་པ་ཡིན་ནོ། །
གཉིས། དབྱེ་བ།
མཚན་བར་རྡོལ་བ་ཉེས་གསུམ་རྐྱང་པ་ཅན་དང་། མཚན་བར་རྡོལ་བ་གཉིས་ལྡན་པ། མཚན་བར་རྡོལ་བ་
གསུམ་འདུས་པ་བཅས་རྣམ་པ་གསུམ་དུ་བཤད་པ་ཡིན་ནོ། །
གསུམ། ནད་རྟགས།
དེ་ཡང་སྤྱིར་མཚན་དབྲག་གམ་ཡང་ན་གཞུང་གི་ཕྱི་ནང་དུ་འབྲུམ་ཐོར་དོན་པ་དང་སྐྲངས་འབུར་ལ་ན་ཟུག་
དང་ཟ་འཕྲུག་ལངས། མཐར་རྨ་ཁུང་དོན་ནས་རྣག་ཁྲག་དང་ཆུ་སེར་སོགས་འཛག་པས་འཚོ་བར་མི་འདོད་ཅིང་།
རྨ་ཁུང་གཏིང་ཟབ་པར་དོན་པ་ཡིན་ན་སྐབས་སུ་རྨ་ཁ་ཟུམ་ཡང་ཡང་བསྐྱར་རྨ་ཁུང་དོན་པ་སོགས་དང་། མཐར་རྨ་
ཁུང་དེ་གཞང་བར་འབྲེལ་ཞིང་། ཕྱིས་སུ་རྨ་ཁུང་ནས་བཤང་གཅི་དང་ཁུ་ཁྲག་འཛག་པའི་གནས་ཚུལ་ཡོད། ཁྱད་
པར་རླུང་ལས་གྱུར་ན་རྨ་ཁ་མང་ཞིང་ཆུ་སེར་ལྦུ་ཅན་སླ་བ་འཛག་མཁྲིས་པ་ལས་གྱུར་ན་སྐྲངས་མདོག་དམར་ལ་ཚ་
བ་དང་། བད་ཀན་ལས་གྱུར་ན་ཟ་འཕྲུག་བྱེད་ཅིང་ཆུ་སེར་སྤྲིན་པོ་འཛག རླུང་མཁྲིས་དང་ལྡན་ན་དམར་ཞིང་ཚ་ལ་
མཆེད་པ་སྐྱེན། བད་རླུང་དང་ལྡན་ན་སྨིན་པ་དཀའ་ཞིང་མདོག་ནག་པ་དང་། བད་མཁྲིས་དང་ལྡན་ན་ཚ་ཞིང་
སྐྲངས་པ། འདུས་པ་ལས་གྱུར་ན་སྐྲངས་པ་མཐེ་བོང་ཙམ་དང་ནད་སྣ་ཚོགས་འབྱུང་བ། གཟེར་དང་སྐོམ་དད་ཆེ་ལ་
ཡི་ག་འཆུས་ན་རིམས་དང་རློན་སོགས་གནོད་པར་བྱེད། ནད་འདི་དང་པོ་ནས་མ་བཅོས་ཤིང་ཡལ་བར་བོར་ན་
སྨིན་ནས་རྨ་རུ་འགྱུར་བ་དང་། རྣག་དྲི་མནམ་ཞིང་ནད་ཚབས་ཆེ་བ་བཅས་འབྱུང་བ་ཡིན་ནོ། །
བཞི། བཅོས་ཐབས།
ནད་འདི་ཐོག་མ་གསར་དུ་བྱུང་བའི་དུས་སུ་ལོང་རྩ་གཏར་ལ། འབྲུམ་ཐོར་རྡོལ་ཞིང་ཁྲག་དབྱུང་བྱས་ལ་གུ་
391



གུལ་གྱིས་དུགས་བྱ། ཕྱིས་སུ་རྙིངས་པར་གྱུར་ན་ཕྱི་རྒྱུད་ཀྱི་དེད་དཔོན་བཅུ་པ་ལ་ཆུ་སེར་སྨན་གསུམ་དང་ཉེས་
གསུམ་སོ་སོའི་གཉེན་པོ་སྦྱང་བའི་ལྟོ་བཤལ་གྱིས་སྦྱངས་ལ་ཆུ་ཚན་ནང་དུ་གཞུག་གོ ། གཞན་ཡང་ཨ་བར་སྐྱུར་
གསུམ་བྱི་ལའི་རུས་ཐལ་དང་སྦྱར་ནས་རྨ་ལ་བྱུག་ཅིང་། ཡན་ལག་བརྒྱད་པའི་བྱི་ཏང་ག་དྲུག་པ་སྦྲང་རྩི་དང་མར་ལ་
སྦྱར་ནས་བཟའ་བ་དང་། ཡང་སླེ་ཏྲེས། སུག་སྨེལ། བྱི་ཏང་ག དུག་མོ་ཉུང་། ཨ་རུ། བ་རུ། སྐྱུ་རུ། སྤོས་དཀར་རྣམས
སྦྲང་དང་སྦྱར་བ་ཟ་བར་བྱ། ཡང་ན་གུ་གུལ་བདུན་པ་སྦྲང་རྩི་དང་སྦྱར་ལ་བཏང་བ་དང་། སྨན་གྱིས་ཞི་དཀའ་ན་
གཞང་འབྲུམ་ལྟར་བཅོས་དགོས་པ་སོགས་ཤེས་པར་བྱའོ། }
མན་ངག་རིན་ཆེན་གཏེར་མཛོད་ལས། མཚན་བར་རྡོལ་བ་རྒྱུ་རྐྱེན་སྟན་སྲབ་དང་། །བརླན་སྟེང་ཡུན་རིང་
འདུག་འབྱུང་དབྱེ་བ་ནི། །གཉན་ཡོད་གཉན་མེད་གཉིས་སུ་འདུས་མདོག་དམར་བ། །རྩ་ཆུ་ཚ་ཞིང་འདུག་ན་
གཉན་ཡོད་རྟགས། །གཉན་མེད་ཟུག་ཆུང་རྩ་ཆུར་ཚ་རྟགས་མེད། །བཅོས་ཐབས་གཉན་ལྡན་ཁྱུང་ལྔ་རྐྱང་
པའམ། །སྤོས་ཁྱུང་ལ་སོགས་གཉན་རྟགས་བབས་དང་སྦྱར། །གཉན་མེད་བྱི་ཏང་ཀ་དང་འབྲས་བུ་གསུམ། །པི་
ལིང་སུག་སྨེལ་དུག་ཉུང་ཙིཏྲ་ཀ ། པུཀྐ་སྤོས་དཀར་ཞེས་འདུག་པས་དཔྱད་སྦྱར་བ་ཁོང་བཏང་མཆོག་ཏུ་ཤིས། །
ཞེས་སོ།
བརྡ་འགྲོལ།
༡ བེ་འབྲས། —བེ་ཤིང་གི་འབྲས་བུ་སྟེ་མོན་ཆ་ར་ཡང་ཟེར།
༢ ཁུར་རྩ། —ཁུ་མོང་གི་རྩ་བ་ཞེས་པའི་མིང་བསྡུས་པ།
༣ འབྲས་ནད། –འགྲམས་པ་དང་འཁྲུགས་པ། ཁ་ཟས་ཀྱི་དྭངས་མ་མ་སྨིན་པ་སོགས་ཀྱིས་ཁྲག་ངན་རྒྱུས་ཏེ་རྩ་
མིག་ཏུ་བྱེར་བ་རླུང་གིས་བསྒྲིལ་ནས་བེ་དོའི་འབྲས་བུ་ལྟར་སྲ་ཞིང་མཁྲེགས་པར་འགྱུར་བའི་ནད་ཀྱི་
མིང་། །
༤ གཉན་འབྲས། —དྲག་ཤུལ་གྱི་རྐྱེན་དང་ས་བདག་ཀླུ་གཉན་དང་འགྲས་པར་བརྟེན། ངན་ཁྲག་ཆུ་སེར་རྐུན་བུ་
ལ་སོགས་པ་རླུང་གིས་བསྒྲིལ་བ་དེ། ལུས་ཀྱི་ལྷན་སྐྱེས་སྲིན་བུ་དང་བསྡོངས་ནས་ཤ་རུས་རྩ་ལ་ཞེན་པས་
གཉན་འབྲས་སུ་བརྗོད་པ་ཡིན། ། །
༥ གཞང་འབྲུམ། –ནད་ཀྱི་གནས་དང་མཚན་ཉིད་ལ་བལྟོས་ནས་བཏགས་པའི་བཤང་ལམ་དུ་འབྲུམ་པའམ་
ཐོར་པ་སྐྱེས་ནས་དེས་བཤང་པ་རྒྱུ་བའི་ལམ་བཀག་སྟེ། སྲོག་གཅོད་ཀྱི་དགྲ་བོ་ལྟར་ལུས་ཅན་རྣམས་ཀྱི་
ཚེ་སྲོག་འཕྲོག་པའི་ལྷན་སྐྱེས་རྨ་རིགས་ཤིག་ཡིན།
392



༦ གཞང་འབྲུམ་སྐམ་གཤེར། —གཞང་འབྲུམ་རླུང་ཤས་ཆེ་ བ་སོགས་སྐམ་པོ་དང་ཁྲག་མཁྲིས་ཤས་ཆེ་བ་ནི་
གཤེར་བ་ཡིན་པས་སོ་སོའི་རྟགས་ལ་བརྟེན་ནས་ངོས་འཛིན་པར་བྱའོ། །
༧ མེ་དབལ། འདྲ་བའི་སྒོ་ནས་བཏགས་པའི་གཉན་ནད་པགས་ལ་བབས་པའི་ནད་ཀྱི་མིང་སྟེ། མེ་ཡི་དབལ་
གྱིས་འཚིག་པ་ལྟ་བུའི་ནད་འགྱུར་གྱི་རྣམ་པར་གཞིགས་ཏེ་དེ་ལྟར་བཏགས་པའོ། །
༨ སུན། —ལེགས་སྦྱར་སྐད་ཀྱི་ཉི་མའི་མིང་གི་རྣམ་གྲངས་ཤིག་སྟེ། བོད་སྐད་དུ་བསྒྱུར་ན་འོད་འགྱེད་ཅེས་པར་
འགྱུར་ཞིང་། འདྲ་བ་རྒྱུ་མཚན་དུ་བྱས་ནས་མིང་བཏགས་པ་ཞིག་ཡིན། ངོ་བོ་ནི་ལྷན་སྐྱེས་རྨ་རིགས་
ལས་དོན་སྣོད་གནས་སུ་ཁྲག་ངན་ཆུ་སེར་འདུས་ནས་རུལ་ཏེ་རྨ་མདོག་ཉི་མ་ལྟར་དམར་ལ་དབྱིབས་
སྒོར་མོར་འབྱུང་ཞིང་མཐའ་ལ་ལྷོག་ཤུ་ཉི་ཟེར་ལྟར་འབྱུང་བའི་རྟགས་དང་བཅས་པ་ཞིག་གོ །
༩ གྲྭ་དོར་གསུམ། _བསེ་རུའི་རྭ་དང་ཁ་ཤའི་རྭ་ཤ་བའི་རྭ་བཅས་སྐྱེས་ནས་འབུར་ཙམ་ཐོན་པ་གསུམ་གྱི་བསྡུས་
མིང་ངོ༌། །
༡༠ མི་རྩིབ་བཙའ་མ། —མི་ཡི་རྩིབ་རུས་བཙའ་མ་སྟེ་དུར་ཁྲོད་ལས་ཐོན་པའི་རྙིང་པའོ། །
༡༡ ཚོན་དོ། —སྐབས་ཀྱི་སྨན་རྫས་གང་རུང་རྣམས་རས་ལ་བཏུམས་པ་མར་ནག་སོགས་ལ་བཅོས་ཏེ་གང་ན་
བའི་དམིགས་སུ་བདུག་པའི་དྲོད་དུགས་ཀྱི་རིགས་ཤིག་ཡིན། །
༡༢ རྨ་འཁྱིམས། —རྨ་ཡི་ནང་གི་ཁྲག་ཕྱིར་མི་ཐོན་པར་ནང་དུ་འཁྱིམས་པ་ལ་ཟེར། །
༡༣ བར་རྟའི་ནད། ——རླིག་པའི་ནད་དེ་བར་རྟ་ནི་འདྲ་བ་རྒྱུ་མཚན་དུ་བྱས་ནས་བཏགས་པའི་རླིག་པའི་མིང་སྟེ་
འདོམས་ཀྱི་བར་དུ་རྟ་སྒྲོ་ལྟར་ཐུར་དུ་འཕྱང་པས་ན་དེ་ལྟར་བཏགས་སོ། །
༡༤ སོ་ཐོག-མགར་ཐབ་ནང་གི་ལྕགས་དྲེག་དང་། ས་རྡུལ། སོལ་བའི་ཕྱེ་མ་བཅས་འདྲེས་ནས་བཞུར་ཏེ་འོད་
ཆེམ་ཆེམ་དུ་འཁོལ་བ་དེར་ཟེར་ཞིང་། དོན་དུ་མགར་ཐབ་ནང་གི་ལྕགས་སྐྱུག་ཅེས་པ་དེ་ཡིན། །
༡༥ རྐང་འབམ། --རྐང་བམ་ནི་ལྷན་སྐྱེས་རྨ་རིགས་བརྒྱུད་ཀྱི་ཡ་གྱལ་ངན་ཁྲག་ཆུ་སེར་རྒྱས་པའི་སྟོད་ནད་རྐང་
པར་བབ་པའི་ནད་ཀྱི་མིང་ངོ༌། །
༡༦ འདབ་འཕར། —ལྡབ་འཕར་དང་དོན་གཅིག་སྟེ་ཉིས་འགྱུར་གྱི་འཕར་སྣོན་བྱེད་དགོས་པའི་དོན།
༡༧ ཁྱེའུ་གསོས། ཁྱེའུ་སྟེ་བྱིས་པ་ཆུང་ངུ་ལ་ཟས་བླུད་པའི་ཚུལ་ལྟར་སྨན་ཐུན་ཉུང་དུ་ཡང་ཡང་བསྟེན་པའི་
དོན་
393



བསམ་གཞིག
༡ ལྷན་སྐྱེས་རྨ་དང་གློ་བུར་རྨའི་ཁྱད་པར་ཤེས་དགོས། །
༢ གཞང་འབྲུམ་གཅོད་པའི་ཆོ་གའི་གོ་རིམ་ཤེས་དགོས། །
༣ མེ་དབལ་ནད་ཀྱི་ནང་རྐྱེན་བསལ་ཐབས་གཙོ་བ་གང་གང་བསྟན་ཡོད། །
༤. རྐང་འབམ་ནད་ལྷན་སྐྱེས་རྨ་ཡི་ཁོངས་སུ་བསྡུ་དོན་ཅི་ཡིན། །
394



སློབ་ཚན་ཉེར་བཞི་པ། གསང་བའི་ནད་གསོ་བ།
གསང་ནད་གསོ་བའི་སྐབས་འདིར་གསང་བ་ཞེས་པ་དེ་ནི་སྦ་བའམ་གསང་བྱ་ཡིན་པས་ན་གསང་བ་སྟེ་
མཚོན་པར་ནུས་པའི་མཚན་མའོ། །དེའི་ནད་ལ་ཕོ་མོ་ཐ་དད་པའི་མཚན་མའི་ནད་གཉིས་བྱུང་བ་ཡིན་ནོ། །
དང་པོ། ཕོ་མཚན་གྱི་ནད།
ཕོ་མཚན་ཞེས་པ་ཕོ་རིགས་ཀྱི་རྟགས་སམ་མཚན་མ་ལ་ཕོ་མཚན་ཟེར་ཞིང་། དེའི་ནད་ལ་རྒྱུ་རྐྱེན་དང་།
དབྱེ་བ། རྟགས་བཅོས་རྣམས་བཤད་པར་བྱའོ། །
གཅིག། རྒྱུ་རྐྱེན།
རྒྱུ་རྐྱེན་གཞི་མཐུན་ནི་ཆགས་པ་སྤྱད་དྲགས་པས་གྲ་མས་རེག་སྙམ་དུ་ཁོག་པ་ཚ་ཤར་མ་བྱུང་བར་སྤྱད་པ་
དང་། བཤང་གཅི་དང་ཁུ་བ་སོགས་ཤུགས་ཀྱིས་འོང་བ་དེ་བཀག་པའམ་མི་འབྱུང་བཞིན་དུ་ཤུགས་ཀྱིས་བཙིར་བ་
སོགས་ལས་ཕོ་མཚན་གྱི་ནད་སྐྱེད་པ་ཡིན་ནོ། ། །
གཉིས། དབྱེ་བ།
ཕོ་མཚན་གྱི་ནད་དབྱེ་བ་ཕྱེ་ན་སོས་ཟིན་རླུང་ལས་གྱུར་པ་དང་། སོས་ཟིན་མཁྲིས་པ་ལས་གྱུར་པ། སོས་ཟིན་
ཁྲག་ལས་གྱུར་པ། སོས་ཟིན་བད་ཀན་ལས་གྱུར་པ། སོས་ཟིན་འདུས་པ་ལས་གྱུར་པ་སྟེ་ལྔ་དང༌། འབྲུམ་པ་ཅན་
དང་། མདུད་པ་འདྲ་བ། སྦུབས་འབྱར། གྲ་མ་ཅན་བཅས་རྣམ་པ་དགུ་རུ་དབྱེ་ཡོད་དོ། །
395



གསུམ། ནད་རྟགས།
ཕོ་མཚན་གྱི་ནད་དེ་རྣམས་ངོས་བཟུང་བ་ལ་ཐོག་མར། 》སོས་ཟིན་རླུང་ལས་གྱུར་པ་ནི། རྟག་ཏུ་འགྲེང་
བར་སྡོད་པ་དང་། པགས་པ་འགས་པར་བྱེད་ཅིང་། (2)མཁྲིས་པ་ལས་གྱུར་པ་ནི། མདོག་དམར་པོར་སྐྲངས་ཤིང་
ཚ་བ་སྐྱེ། (3)ཁྲག་ལས་གྱུར་ན། འབྲུམ་པ་ནག་པོ་འོང་ཞིང་ཁྲག་བཅས་འཛག་ཅིང་ཚ། བད་ཀན་ལས་གྱུར་ན།
ཟ་འཕྲུག་ཆེ་ཞིང་སྐྲངས་ལ་ལྕི་བ། (5འདུས་པ་ལས་གྱུར་ན། རླིག་པ་སྐྲངས་ཤིང་རྣག་ཏུ་སྨིན་དཀའ་ལ་ཉེས་གསུམ་
ཁྲག་དང་ལྡན་འདུས་ཀྱིརྟགས་ཀུན་དང་ལྡན། 6འབྲུམ་པ་ཅན་ནི། འབྲུམ་ཕྲན་མང་པོ་ཡུངས་ཀར་འདྲ་བས་
ཁྱབ་པ་དང་། (7) མདུད་པ་འདྲ་བ་ནི། པགས་པ་ཕྱིར་ལ་ལོག་ཅིང་མདུད་པ་ལྟར་སྐྲངས་ལ་ཤུ་བ་འབྱུང་། (8
སྦུབས་འབྱར་ནི། ཁ་ཟུམ་ནས་གཅིན་འབྱུང་བའི་དུས་གཅུ་ཧྲིལ་གྱིས་འཆུས་ཞིང་འགགས། (9གྲ་མ་ཅན་ནི། ནང་
དུ་གྲ་མས་གང་སྙམ་སེམས་ཤིང་ཚ་ལ་ན་བ་འབྱུང་ངོ༌། །
བཞི། བཅོས་ཐབས།
ཕོ་མཚན་གྱི་ནད་དེ་བཅོས་པར་ཐོག་མར་སྐྲངས་པ་དང་གཉན་ཁ་འཇོམས་པར་ཨར་ཁྱུང་དང༌། རྩ་ཐོག་
བཅུ་དྲུག བྲེ་ག་བཅུ་གསུམ། བསམ་འཕེལ་ནོར་བུ་སོགས་གཏོང་བ་དང༌། དེ་ནས་སུག་སྨེལ་བཅུ་པ་དང་། གོ་ཡུ་
ཉེར་བརྒྱད། སཱར་ཁྱུང་། སེ་འབྲུ་ཉི་དཀྱིལ། དྭ་བྱིད་བཅུ་གསུམ་སོགས་ནད་བབས་དང་བསྟུན་ནས་གཏོང་བ་དང་།
ཁྱད་པར་བྱ་ཁྱུང་ལྔ་པ་ཚད་ལྡན་གྱི་སྟེང་རླུང་ལ་ཛཱ་ཏི་དང་། མཁྲིས་པར་ཏིག་ཏ། བད་ཀན་ལ་སུག་སྨེལ། ཀུན་ལ་ཆུ་
སེར་སྨན་གསུམ་བསྣན་པ་ཆུ་ཚན་གྱིས་དབུལ། སྦང་མ་བཅུ་པའམ་བཅུ་གསུམ་པའི་ཕྱེ་མ་དེ་རླུང་ལ་མར་དང་སྦྱར་
ནས་བྱུག་པ་དང་། ཁྲག་མཁྲིས་ལ་དྲི་ཆུ་དང་སྦྱར། བད་ཀན་ལ་སྦྲང་དང་སྦྱར་བ་བཅས་ཀྱིས་བྱུག་པ་བྱས་པས་སོས་
ཟིན་གྱི་རྨ་འཚོ་བར་བྱེད། འདུས་པ་ལ་རྨ་སྤྱིའི་གསོ་བ་ལྟར་གྱི་སྐྲངས་འཇོམས་རེད་སྦྱང་ཤའུ་གསོ་བ་སོགས་སྦྱོར་
རོ། །འབྲུམ་པ་ཅན་ལ་འབྲུམ་པ་ཁྱུང་བུས་བཞར་ཏེ་རྗེས་སུ་སོས་ཟིན་ལྟར་བཅོས། མདུད་པ་འདྲ་བ་ལ་སྣུམ་
བྱུགས་པས་བུག་པ་བརྒྱང་ཞིང་གསོ། གྲ་མ་ཅན་ལ་ནས་ཕྱེ་གོ་སྙོད་མར་ཁུར་བཙོས་པ་སླ་བས་དཀྲི་བ་ཡང་ཡང་
བྱའོ། །དེ་ལྟར་ཕོ་མཚན་གྱི་ནད་འདི་ཀུན་ལ་ཆུ་ལུམས་དང་རང་བྱུང་ཆུ་ཚན་བསྟེན་པ་ཤིན་ཏུ་གལ་ཆེ། ཟས་
མངར་སྐྱུར་གྱི་རིགས་དང་གཉན་ཚད་སྐྱེད་པའི་རིགས་ཀུན་སྤང་བ་དང་། སྤྱོད་ལམ་དྲག་ཤུལ་དང་ཆགས་པ་སྤྱོད་
པ་སོགས་རིང་ཙམ་སྤང་བ་གལ་ཆེའོ། །
396



གསོ་རིག་སྙིང་བསྡུས་སྐྱ་རེངས་གསར་པ་ལས། ཕོ་མཚན་གྱི་ནད་ཟེར་བ་དེ་ནི་སྐྱེས་པའི་ཕོ་མཚན་དང་།
གསང་སྒྲོ། སྒོང་རིལ། ཁམས་འདྲེན་སྦུ་གུ་སོགས་ལ་ནད་འགྱུར་བྱུང་བའི་ནད་ཅིག་རེད། །
སློང་རྐྱེན། ཆགས་པ་སྤྱད་དྲགས་པ་དང་། ཟས་སྤྱོད་མི་འཚམ་པ། བཤང་གཅི་ཁུ་བ་སོགས་ཀྱི་ཤུགས་
བཀགས་དྲགས་པའམ་ཡང་ན་བན་དྲགས་པ། ནས་ཕུབ་ཀྱི་གྲ་མ་ཟུག་པ་སོགས་ཀྱིས་སློང་གི་ཡོད་པ་རེད། །
ནད་རྟགས།（༡)སོས་ཟིན་ཞེས་པ་གློ་བུར་དུ་སྒོང་རིལ་སྐྲངས་ནས་བརླ་ཁུག་རྒྱུད་དུ་གཟེར་ཟུག་གཏོང་བ་དང་།
གསང་སྒྲོའི་པགས་ངོས་ཀྱི་ཆ་ཤས་གས་ཤིང་རེངས་པ་དང༌། དམར་སྨུག་ཆགས་པ། ཚ་བ་རྒྱས་པ། ཕོ་མཚན་
འགྲེངས་ནས་སྡོད་པ་སོགས་ཀྱི་མངོན་ཚུལ་ཡོད་པ་རེད། (༢）གསང་སྒྲོ་ཆེར་རྒྱས་ཞེས་པ་གསང་སྒྲོའི་ནང་ཆུ་
གཤེར་སྐྱེས་ནས་ཡ་གཅིག་སྐྲངས་སྦོས་ཀྱིས་སྒོ་ངའི་དབྱིབས་ལྟར་ཆགས་པ་དང་། ན་ཟུག་དེ་ཙམ་མེད་རུང་སྐྲངས་
སྦོས་ཇེ་ཆེར་ཕྱིན་ཏེ་སྐྱོང་བ་དང་འཐེན་སྙམ་བྱེད་པ། འགྲོ་བསྐྱོད་མི་བདེ་བ། ལྷག་པར་སྐྲངས་སྦོས་དེ་གློག་འོད་
དམ་ཉི་ཟེར་གྱི་ངོས་སུ་བརྟག་ན་ནག་ནོག་མེད་པར་དྭངས་གསལ་( ནག་ནོག་ཡོད་ཚེ་རྒྱུ་མ་སོགས་ལུགས་ཡོད་）
ཡིན་པ་བཅས་དང་། （༣） མདུད་འདྲ་ཞེས་པ་གསང་སྒྲོ་འགེང་ཞིང་འཐེན་སྙམ་བྱེད་པ་དང་ཚ་ཟུག་གཏོང་བ།
ཡུན་རིང་ལངས་པའམ་འགྲོ་བསྐྱོད་བྱེད་སྐབས་ན་ཟུག་ཆེ་རུ་འགྲོ་བ། ལྷག་པར་གསང་སྒྲོ་ནར་ནས་རིང་དུ་འཕྱང་
བའི་སྐབས་སུ་ལྡེབས་ངོས་ཀྱི་ཁྲག་རྩའི་འཁྱུག་རིས་མངོན་པ་མ་ཟད། ད་དུང་ལག་པས་རེག་བརྟག་བྱེད་སྐབས་
ནང་ངོས་ཀྱི་ཁམས་འདྲེན་སྦུ་གུ་ཆེར་རྒྱུས་ནས་རྩ་མདུད་ལྟར་འཁྱོག་འབུར་ཆགས་པའི་རྣམ་པ་བཅས་མངོན་གྱི་
ཡོད། །(༤) སྦུབས་འབྱར་ཞེས་པ་ཕོ་མཚན་གྱི་མགོ་བོ་འཐུམ་པགས་ནང་འབུར་ནས་ཁ་ཟུམ་པ་དང༌། གཅིན་
གཏོང་སྐབས་ཡོན་པོར་འཆུ་ཞིང་འགགས་པ་དེ་ཉིད་ཤེད་ཀྱིས་བརྗེས་ཀྱང་ཕན་ཚུན་འབྱར་ནས་མི་འབྲལ་བ། ཕོ་
མཚན་འགྲེང་སྐབས་འཐུམ་པགས་ཀྱིས་དེའི་སྐེ་བཙིར་ནས་ཆུ་སྒང་དོན་པ་དང་། སྤོ་འགོར་སྦྲིད་བེམ་ཐེབས་ནས་
ཚོར་བ་ཞན་དུ་འགྲོ་བ་སོགས་ཡིན། ད་དུང་ཕོ་མཚན་ལ་འབྲུམ་ཐོར་གྱིས་ཁྱབ་ནས་རྣག་ཆུ་འཛགས་པ་དང་། གྲོ་
མས་གང་སྙམ་བྱེད་པ་སོགས་ཀྱི་མངོན་ཚུལ་ཡང་འབྱུང་བ་ཡིན་ནོ། །
བཅོས་ཐབས། རྩ་ཐག་བཅུ་དྲུག་དང་། པད་རག སར་ཁྱུང་། དངུལ་བཙོ་བཅོ་བརྒྱུད། བྱ་ཁྱུང་བདུད་རྩི་
སུམ་སྦྱོར་སོགས་རྒྱུན་སྤྱོད་སྨན་སྦྱོར་སྤྱི་དང་། རྒྱུད་དང་ཉམས་ཡིག་ཁག་ནས་བསྟན་པའི་འགྲེལ་ཡོད་སྨན་རྫས་
རིགས་ནད་རྟགས་ལུས་ཁམས་སོགས་དང་བསྟུན་ནས་གང་ལ་དེ་འཚམ་གྱིས་བེད་སྤྱོད་བྱེད་པ་དང་། ད་དུང་
བྱུགས་པ་རྒྱག་པ་དང་། དྲོད་དུགས་རྒྱག་པ་སོགས་ཀྱི་ཐབས་ཤེས་ལ་བརྟེན་ནས་བཅོས་དགོས། ཞེས་སོ། །
397



གཉིས་པ། མོ་མཚན་གྱི་ནད།
མོ་མཚན་ཞེས་པ་མོ་རིགས་ཀྱི་རྟགས་སམ་མཚན་མ་ལ་མོ་མཚན་ཟེར་ཞིང་། དེའི་ནད་ལ་རྒྱུ་རྐྱེན་དང་།
དབྱེ་བ་རྟགས་བཅོས་རྣམས་རིམ་བཞིན་བཤད་པར་བྱའོ། །
གཅིག རྒྱུ་རྐྱེན།
མོ་མཚན་ནད་ཀྱི་རྒྱུ་རྐྱེན་ནི་ཉལ་པོ་མང་དུ་སྤྱད་པ་དང་། ཟླ་མཚན་བབས་པའི་དུས་དང་བུ་བཙས་པའི་
རྗེས་ཟས་དང་སྤྱོད་ལམ་ལོག་པ་དེ་རྣམས་ཀྱིས་མོ་མཚན་གྱི་ནད་དང་མངལ་ནད་མ་ལུས་པ་སྐྱེད་པར་བྱེད་པ་ཡིན་
ནོ། །
གཉིས། དབྱེ་བ། །
མོ་མཚན་གྱི་ནད་རླུང་ལ་གྱུར་པ་དང་། མཁྲིས་པ་ལས་གྱུར་པ། ཁྲག་ལས་གྱུར་པ། བད་ཀན་ལས་གྱུར་པ།
འདུས་པ་ལས་གྱུར་པ་དང་རྣམ་པ་ལྔའི་སྒོ་ནས་བཤད་པར་བའོ། །
གསུམ། ནད་རྟགས།
1)རླུང་གྱུར་ནི། མང་ལ་ནང་འདི་ན་ན་ཚ་འདིའོ་ཞེས་ཚོར་རྒྱུ་མེད་པར་བེམ་པོར་ན་བ་དང་། ཟླ་མཚན་སླ་
ཞིང་ལྦུ་བ་བཅས་ཉུང་ངུ་འཛག ཆུ་ཁ་སྙི་ཞིང་ཆུ་སོ་སོགས་སུ་གྲོག་མ་ལྟ་བུའི་སེམས་ཅན་ཡོད་སྙམ་དང་། ཟླ་མཚན་
རླུགས་སམ་འཁྱིལ་བ་ཡང་ན་སྐྲན་དུ་འདྲིལ་བ་སོགས་འབྱུང་། ཁ་འཆུས་ནས་ཁུ་བ་ཕྱིར་རློན་ཞིང་ཁ་ཟུམ་པ་དང་
ཧར་པོ་སོགས་མངལ་ནད་མི་ཟད་པ་དུ་མ་འབྱུང་བ་མོ་ནད་སྐབས་ལྟར་དང༌། སྐྱེམཁྲིས་པ་ལས་གྱུར་ན། ཟླ་
མཚན་སེར་ནག་དྲི་མ་ཚེ་བ་འཛག་པ་དང་ཚ་འབྲབ་བྱེད། ལུས་ལ་ཚ་བ་སྐྱེ་ཞིང་ཟླ་མཚན་རྣག་ཏུ་འཛག (3ཁྲག་
གྱུར་ནི་ཟླ་མཚན་མི་ཆད་པར་རྒྱུན་པར་འཛག (4)བད་ཀན་ལས་གྱུར་ན། མངལ་དུ་ཟ་ཕྲུག་འོང་ཞིང་ཟུག་ཆུང་བ་
དང༌། སྤྱིན་བག་ནལ་བོ་འཛག་ལ་ལུས་སྨད་གྲང་། (5)འདུས་གྱུར་ནི། རྟགས་གཅིན་ཏུ་མ་ངེས་པར་ཀུན་གྱི་རྟགས་
སྟོན་ནོ། །དེ་ལྟ་བུའི་མངལ་ནད་ཡོད་པ་ཀུན་གྱིས་སྐྱེས་པའི་ས་བོན་འཛིན་པར་གནོད་པ་ཡིན་ནོ། །
398



བཞི། བཅོས་ཐབས།
ཁྱུང་ལྔ་ཚད་ལྡན་གྱི་སྟེང་མདོག་ལྡན་དང་སྲན་མའི་མེ་ཏོག་གཞི་བཟུང་བའི་སྟེང་རླུང་ལ་ཛཱ་ཏི་དང་། མཁྲིས་
པར་ཏིག་ཏ། བད་ཀན་ལ་སུག་སྨེལ་གྱིས་ཁ་བསྒྱུར་བ་ཁོང་དུ་བསྟེན་པ་དང་། མངལ་ནད་ཕལ་ཆེར་རྒྱུ་རླུང་གིས་
བྱེད་པ་ཡིན་ཕྱིར་སྣུམ་འཆོས་དང་། ཕྱི་རྒྱུད་ལྟར་འཇམ་རྩི་སྨེ་འཇམ་དང་སྣུམ་དུགས་ཀྱིས་གསོ་བ་གང་རིགས་
བསྔགས་ལ། རྒྱ་སྤོས་ལྔ་པ་མར་དུ་བསྐོལ་བ་ཡེའུས་མངལ་ནང་སྐྱེལ། དེ་བཞིན་མཁྲིས་པར་སེང་ཕྲོམ་ལྔ་པ་དང་།
བད་ཀན་ལ་པི་ལིང་དགུ་པ་སྦྲང་སྦྱར་ཡེའུ་ལ་བྱུག་པ་མངལ་ནང་བསྐྱལ། འཆུས་པ་དང་ཟུམ་པ་ལ་མོ་ནད་སྐབས་
ལྟར་བཅོས་ཤིང་སྦྱངས་པ་བྱས་ནས་གོ་སྟོད་དགུ་པ་ཆང་དང་མར་ལ་བཅོས་པ་ཁོང་དུ་བཏང་བ་དང་། ཐང་ཤིང་།
གཟེ་མ། བ་ཤ་ཀ་རྣམས་བསྐོལ་བ་བླུད་ནས་རྒྱ་སྤོས་ལྔ་པ་མར་དུ་བསྐོལ་བ་མངལ་ནང་ཡེའུས་བྱུག མཁྲིས་པ་ལས་
གྱུར་པར་དང་པོ་སྦྱངས་པ་བྱས་ལ་ཉེ་ཤིང་སྲང་བཞི་རློན་པ་བསྡུས་པའི་ཁུ་བ་སྲང་བརྒྱད་འོ་མ་མར་དང་བཅས་པ་
བསྐོལ་བའི་ཁུ་བར་ར་མཉེ། ཉེ་ཤིང་། ཤིང་མངར། རྒུན་འབྲུམ་དང་། རྩ་འབའ་ལ་དང་པི་ལིང་གཉིས་སྲང་བརྒྱུད་
དང༌། ཀ་ར་སྲང་བཅུ། སྦྱང་དེ་རྣམས་ཀྱི་ཕྱེད་ཕྱེད་སྦྱར་བ་བཏང་བས་མངལ་ཁྲག་ཁུ་བའི་ནད་སེལ་ཞིང་རོ་ཙ་བུ་
སྐྱེད་ཀྱི་མཆོག་ཏུ་བཤད། ཁྲག་གྱུར་ལ་གཟེ་མ་ཉེ་ཤིང་འོ་མར་སྦྱར་བའམ་ཤིང་མངར་དང་། སྦྲང་རྩི། སྐྱེར་པ། སྲི་
ཡང་ཀུ་རྣམས་འབྲས་དཀར་པོ་བཀྲུས་པའི་ཆུར་སྦྱར་བས་མངལ་ཁྲག་འཛག་པ་གཅོད་ལ། རྒྱས་པར་མོ་ནད་དུ་
བཤད་པས་འཐུས། བད་ཀན་ལས་གྱུར་པར་བུར་ཆང་དང་ཨ་རུའི་ཆང་བསྟེན་ཞིང་། པི་ལིང་གསུམ་པ་སྦྲང་དང་
སྦྱར་བའམ་ནག་མཚུར་དྲུག་པ་སྦྲང་དང་སྦྱར་བ་བཏང་ངོ༌། །ལྡན་པའི་ནད་ལ་གཉིས་འབྲེལ་དུ་གསོ་བ་དང་།
འདུས་པའི་ནད་ལ་ཀུན་གྱིས་གསོ་བ་སྦྱོར། མངལ་གྱི་ནད་ཀུན་ལ་རྒྱས་པར་མོ་ནད་སྐབས་བཞིན་སྦྱོར་བ་དང་།
མདོར་ན་ཉེ་ཤིང་ཁུ་བར་ཉེ་ཤིང་བདུན་པ་སྦྱར་བའི་ལྡེ་གུ་པ་དང་། རྩ་བ་ལྔ་སྟེང་དམར་པོ་གསུམ་སོགས་སྦྱར་བའི་
བཅུ་བདུན་པ་མར་རམ་ཕྱེ་མ་སྦྱར་བ། རྒྱུད་ཀྱི་རུ་རྟ་བཅོ་ལྔ་པའི་སྨན་མར་སོགས་ལེགས་པར་སྦྱར་ནས་བསྟེན་པར་
བྱའོ། །སྨན་མར་ཕྱི་མ་འདི་མངལ་ཆགས་པའི་དུས་ཟོས་ན་བུ་མི་འཆི་བར་སོས་པ་ལ་ཕན་ནོ། །དཔྱད་དུ་རྩ་
སྦུབས་འཛམ་པོས་མངལ་ནད་སྦྱངས་པ་དང༌། ཟས་དྲོ་སྣུམ་འཇམ་པ་བསྟེན་པ་དང་ རླུང་སྐྱེས་ན་མངར་སྐྱུར་
སོགས་ཀྱང་སྤང་། སྤྱོད་ལམ་དྲག་ཤུལ་བྱེད་པ་དང་ཉལ་པོ་བྱེད་པ་རིང་དུ་སྤང་བར་བྱའོ། །གསོ་རིག་སྐྱ་རེངས་
གསར་པ་ལས། མོ་མཚན་གྱི་ནད་ཟེར་བ་དེ་ནི་གཙོ་བོ་སྲིན་ཞུགས་པ་དང་། འདུ་བ་འཁྲུགས་པ་སོགས་ཀྱིས་མོ་
མཚན་དང་སྐྱེ་ལམ་ལ་ནད་འགྱུར་བྱུང་བའི་ནད་ཅིག་རེད། །སློང་རྐྱེན། ཆགས་པ་གང་བྱུང་དུ་སྤྱོད་པ་དང༌། མལ་
399



གོས་དང་སྤྱོད་ཆས་ཕན་ཚུན་འདྲེས་པ། ཟས་སྤྱོད་མི་འཚམ་པ་སོགས་ཀྱིས་སློང་གི་ཡོད་པ་རེད། །
ནད་རྟགས། མོ་མཚན་གྱི་ཕྱི་ནང་དུ་ཟ་ཕྲུག་ལངས་པ་དང་། འབུ་གྲོག་མ་འཛུལ་བ་ལྟར་གྱི་ཚོར་སྣང་ཡོད་པ།
སྐབས་རེར་ཁབ་བཙུགས་པ་ལྟ་བུའི་ཟུག་བརྒྱབ་ནས་སེམས་འཚབ་པ། ཁ་དོག་སེར་ནག་ལྦུ་བ་ཅན་གྱི་གྲང་བ་མང་
པོ་འཛག་ནས་རུལ་དྲི་ཁ་བ། ཡང་ན་གྲང་དཀར་འཛག་ཞོ་འཐོར་བ་འདྲ་བ། མོ་མཚན་གྱི་ཁར་དམར་ཐིག་དོན་པ།
གཅིན་ཁ་སྙི་ཞིང་གཏོང་དུས་ན་ཟུག་གཏོང་བ་སོགས་ཀྱི་མངོན་ཚུལ་འབྱུང་བ་ཡིན་ནོ། །
བཅོས་ཐབས། སྨན་གུར་ཁྱུང་དང་། འཆི་མེད་སྲིན་སེལ། གུར་གུམ་བཅུ་གསུམ། བྱི་ཏང་བདུན་པ་སོགས་
རྒྱུན་སྤྱོད་སྨན་སྦྱོར་སྤྱི་དང་། ད་དུང་རྒྱུད་དང་ཉམས་ཡིག་ཁག་ནས་བསྟན་པའི་འབྲེལ་ཡོད་སྨན་རྫས་རིགས་སྤྱད་
དེ་བཅོས་པ་དང་། བྱི་རུག་བརྒྱད་པའི་ཁུ་བ་མངལ་དུ་ཡང་ཡང་གཏོང་བ། རྒྱམ་ཚྭ་དང་བུར་ཏོག་ཆུར་སྦྱངས་པའི་ཁུ་
བས་མཚན་མ་ཡང་ཡང་འཁྲུ་བ། མལ་གོས་ཡང་ཡང་བརྗེ་ནས་གཙང་མ་འཁྲུ་བ་སོགས་ལ་བརྟེན་ནས་བཅོས་
དགོས་པ་བཅས་ཡིན་ནོ། །ཞེས་སོ། །
བརྡ་འགྲོལ།
༡ གཅུ་ཧྲིལ། —ལྤགས་པ་གཙུས་པ་ལྟར་དབྱིབས་ཧྲིལ་པོ་སྟེ་ཟླུམ་རིལ་འགྱུར་བའོ། །
༢ རྩ་འབའ་ལ། -རྒྱ་གར་ནས་ཐོན་པའི་རམ་རྩ་ཞེས་པ་ཡིན་པར་གསུངས་ལ། པ་ལ་ཞེས་ཀྱང་འབྱུང་ངོ༌། །
༣ ནས་ཕུབ། ནས་བརྡོང་ནས་སོག་མ་བསལ་རྗེས་ནས་འབྲུ་དང་མཉམ་དུ་འདྲེས་པའི་ཕུབ་མ་སྟེ་གྲ་མའི་རྡུལ་
ཡིན།
བསམ་གཞིག
༡ མོ་མཚན་གྱི་ནད་དང་མོ་ནད་གཉིས་སོ་སོར་སྟོན་དགོན་དོན་གང་ཡིན་ནམ། །
༢ འདིར་མཚན་མའི་ནད་ལ་སྨན་ཁྱུང་ལྔའི་རིགས་གཞིར་བཟུང་ཡོད་པའི་རྒྱུ་མཚན་ཅི་ཡིན། །
400



སློབ་ཚན་ཉེར་ལྔ་པ། བྱིས་པ་དང་བྱིས་པའི་ནད་གསོ་བ།
བྱིས་པ་དང་བྱིས་ནད་གསོ་བའི་ཡན་ལག་ཅེས་པ་ནི། བྱིས་པ་གསོ་ཞིང་བསྙེན་བཀུར་བའི་དབང་དུ་བྱས་
པའི་སྡེ་ཚན་འདི་དག་རྒྱུན་ཤེས་ཀྱི་བུ་ལ་སོགས་པའི་གཞུང་དང་རྗེས་སུ་མཐུན་པར་བྱིས་པ་བཙའ་ཐབས་དང་།
བྱིས་པ་ཉེར་སྤྱོད། བྱིས་པའི་ནད་གསོ་བ་ལ་སོགས་པ་ཡན་ལག་གཅིག་ཏུ་བསྡུས་ནས་བཤད་པ་ཡིན་ནོ། ། །
དང་པོ། བྱིས་པ་བཙའ་ཐབས།
བྱིས་པ་བཙའ་ཐབས་ཟེར་བ་ནི། བྱིས་པ་མངལ་དུ་ཆགས་ནས་བླ་གྲངས་རྫོགས་པ་ན་ཐོག་མར་བཙའ་རན་
པའི་རྟགས་དང་། བར་དུ་བཙའ་བར་ཉེ་བའི་དུས་ཀྱི་རྟགས་དང་ཡོ་བྱད། ཐ་མ་བདེ་བར་བཙའ་བའི་ཆོ་ག་བཤད་
པ་རྣམས་ནི་བྱིས་པ་བཙའ་ཐབས་ཞེས་བཤད་པ་ཡིན་ནོ། །
གཅིག ཐོག་མའི་དུས་རིམ་གྱི་བརྟག་ཞིབ།
སྤྱིར་བྱིས་པ་མངལ་འཁྲི་ནས་ཞག་ཉིས་བརྒྱ་དང་བདུན་ཅུའམ་ཟླ་དགུ་ཞག་བཅུ་ཚང་བ་ན་བྱིས་པ་མངལ་
ནས་བཙའ་བའི་དུས་ཡིན་ལ། དེ་ཡང་ཟླ་མཚན་ཐ་མ་ཡོང་བའི་ཉིན་གྱི་དུས་ནས་སྔ་བསྣུར་བྱས་ཏེ་བརྩིས་ན་སྐྱེ་
དུས་ཕལ་ཆེར་ཤེས་པ་དང་། ཡང་བྱིས་པ་ནུ་མ་ནུ་བཞིན་པའི་སྐབས་ཟླ་མཚན་མ་ཐོན་པར་མངལ་སྦྲུམ་པ་ཡིན་ན།
སྦྲུམ་མར་བྱིས་པ་འགུལ་བའི་རྟགས་བྱུང་བ་ནས་བརྩིས་ཀྱང་རུང་སྟེ། མང་ཆེ་བ་ཟླ་བཞི་ཡས་མས་སུ་འགུལ་སྣང་
ཚོར་བ་ཡིན། ཟླ་བ་བདུན་བརྒྱད་ལ་ཡན་ལག་འགུལ་བ་ཤེས། ལ་ལ་རྐྱེན་དབང་གིས་མཐའ་གཅིག་ཏུ་མ་ངེས་པ་ཟླ་
དུས་སུ་མི་འགུལ་བ་དང་། ཟླ་ལྷག་ཁུར་བ། ཆེས་ཉུང་མཐའ་ལོ་ལྷག་ཁུར་བའང་སྲིད་ལ། ཡང་བཙའ་སྔ་བ་དང་
བཙའ་ཤོར་བྱེད་པ་སོགས་འབྱུང་བ་ཡོད་པ་སྨོས་ཅི་དགོས། འོན་ཀྱང་མང་ལ་འཁྲི་ནས་ཟླ་ཤས་འགོར་རྗེས་ཟླ་རེར་
བརྟག་ཞིབ་དང་། ཟླ་བ་བརྒྱད་ནས་ཟླ་ཕྱེད་རིང་བརྟག་ཞིབ་བྱས་ན་མ་བུའི་བདེ་ཐང་སྲུང་འཛིན་ཐུབ། བྱིས་པ་
401



བཙའ་མ་མྱོང་བའི་སྐྱེད་མ་ཡིན་ན་མངལ་འཁྲི་བ་དེའི་བརྒྱུད་རིམ་དང་ལུས་པོར་ནད་ཡོད་མེད། སྙིང་ཁམས། ཁྲག་
ཤེད། ནུ་མ་རྒྱུས་ཚུལ། བཟའ་བཏུང་། ལས་ཀ་ལྕི་ཡང་སོགས་ལ་བརྟག་ཞིབ་བྱས་ནས་མི་འཕྲོད་པའི་རིགས་བསྒྱུར་
བཅོས་དང་། གལ་སྲིད་སྨན་བསྟེན་དགོས་པ་བྱུང་ཚེ་སྦྲུམ་མར་མི་གནོད་པའི་རིགས་ཀྱི་གསོ་བ་ཉུང་ཙམ་སྦྱར། ཡང་
བཙའ་དཀའ་བ་ཅན་དང་། བྱིས་པ་མང་པོ་བཙའ་མྱོང་མཁན་ཡིན་ནའང་བརྟག་ཞིབ་བྱེད་རྒྱུ་གལ་ཆེ་སྟེ། བྱིས་པ་
མང་པོ་བཙའ་ན་གསུས་པ་ལྷོད་པོར་གྱུར་པས། བྱིས་པ་ཆགས་ས་མི་བརྟན་པ་དང་བཙའ་རྗེས་ཁྲག་མང་བཞུར་བ་
སོགས་མི་འཚམས་པ་འབྱུང་སྲིད་པས་སོ། །ཐོག་མའི་བརྟག་ཞིབ་འདིའི་ནང་། མངལ་གནས་བྱིས་པའི་གནས་
སྟངས་མི་འདྲ་བ་རིགས་བཞི་དང་། བརྟག་པ་རྣམ་པ་དྲུག་གལ་ཆེ་བས། མདོར་བསྡུས་ན། གནས་སྟངས་མི་འདྲ་བ་
བཞི་ནི།
(༡) མངལ་གྱི་བྱིས་པ་མང་ཆེ་བ་མགོ་བོ་ཐུར་དུ་ཕྱོགས་པར་གནས་པ་ཡོངས་གྲགས་ཅན་ཞེས་བྱ་སྟེ་བདེ་
བླག་ངང་བཙའ་ཐུབ་པ་དང་།(༢）མངལ་གནས་བྱིས་པ་ཉུང་ཤས་མངལ་དུ་མགོ་བོ་གྱེན་དུ་སྟོན་པར་བྱེད་ཀྱང་།
སྐྱེ་བ་ལ་མངོན་པར་ཕྱོགས་པ་ན་མགོ་བོ་ཐུར་དུ་འཁོར་བ་རྒྱུད་ཀྱི་དངོས་བསྟན་“ སྐྱེ་བ་ཁྱད་འཕགས་ཅན་”ཞེས་
བྱ་སྟེ། དེ་ཡང་གནོད་མེད་བདེ་བླག་ཏུ་བཙའ་བ་དང་།（༣）མངལ་འཁྲིའི་བྱིས་པ་ཁག་གཅིག་མགོ་བོ་ཡར་
འཁོར་ཞིང་བཙའ་དུས་ཀྱང་ཐུར་དུ་མི་འཁོར་བར་རྐང་པ་ཐུར་བསྟན་ཡོད་པ་བཙའ་དཀའ་བ་ཅན་ཞེས་བྱ་སྟེ་བཙའ་
ཐབས་ལེགས་པོ་མ་བྱུང་ན་བྱིས་པ་འཆི་བའང་སྲིད། (༤) སྦྲུམ་མའི་བྱིས་པ་ཉལ་སྟབས་སུ་གནས་ཡོད་པ་ཧ་ཅང་
ཚུལ་མིན་ཅན་ཞེས་བྱ་སྟེ་མ་བུ་གཉིས་ཀྱི་སྲོག་ལ་གནོད་ཚབས་ཀྱང་ཡོང་སྲིད་པ་རེད། །
བརྟག་ཐབས་དྲུག་ནི།
（༡) བུ་སྣོད་ཀྱི་མཐིལ་ཞབས་སུ་བྱིས་པའི་མགོ་དང་འཕོངས་སོགས་ཆ་ཤས་གང་ཡོད་མྱང་ནས་བལྟ་བ་
དང་།
(༢）མདོ་རུ་ས་འབྲེལ་མཚམས་རླུང་སྟེ་རྒྱུ་ཞབས་གཡས་གཡོན་ནས་མགོ་བོ་འཚོལ་བ་དང་། མི་རྙེད་ཚེ་
འཕྲེད་ཉལ་ཡིན་མིན་ལ་བརྟག
（༣)སྦྲུམ་མའི་གཞོགས་གཡས་གཡོན་ཁོད་སྙོམས་ཡིན་མིན་ལ་བརྟག་ནས་སྒལ་གཞུང་དང་། ཡན་ལག་
འཚོལ་བ་དང་། འཕྲེད་ཉལ་གནས་སྟངས་ཡིན་ན་རྒྱུ་ཞབས་ཀྱི་གཞོགས་གཅིག་མགོ་བོ་དང་། གཞོགས་གཅིག་རྐང་
པ་ཡིན་པ་ཚོར་ཐུབ། །
（༤) མགོ་བོ་མཚང་སྒམ་གང་དུ་བབས་ཚར་བ་ཡིན་ན་མཛུབ་མོ་མཚང་སྒམ་ནང་དུ་ཚུད་གང་ཐུབ་བྱས་
402



ཏེ་བརྟག་པས་ཤེས།
(༥）སྐྱེ་མི་ཐུབ་པ་ཞེས་པའི་ཆགས་ཚུལ་བརྟག་ཞིབ་བྱེད་ན་མངལ་ནས་ལག་པས་མྱང་སྟེ་ཆགས་ཚུལ་ལ་
བརྟག་པས་ཤེས་པར་བྱེད་པ་དང༌།
(༦）མཚེ་མ་བྱུང་ན་རྒྱུ་ཞབས་ལྷག་པར་ཆེ་བ་དང་། དབུས་དམའ་ལ་གཡས་གཡོན་གཉིས་མཐོ་བའི་
དབྱིབས་སུ་འབྱུང་བ་དང་། གོང་གསལ་གྱི་རེག་རྟགས་སོ་སོའི་ཐབས་ཚུལ་ལ་བརྟེན་ནས་རིག་པས་བརྟག་ཞིབ་བྱེད་
དགོས། དེ་ལྟར་མངལ་འཁྲི་བའི་གནས་སྟངས་མི་འདྲ་བ་དང་ཚུལ་མཐུན་མིན་པ། འཕྲལ་རྐྱེན་གྱིས་མངལ་ནས་
བྱིས་པ་འཁོར་བ་སོགས་གང་ཡིན་ཀྱང་ཨ་གར་ཉི་ཤུ་དང༌། ཨ་གར་སོ་གཅིག་སོགས་གང་རུང་མར་ཁུའི་ནང་དུ་
བཙོས་ནས་རྒྱུ་ཞབས་ལ་བྱུག་པ་བྱེད་པ་དང་། སྦྲུམ་མའི་འདུག་སྟངས་བསྒྱུར་ནས་བཅོས། དེས་ཀྱང་གནས་སྟངས་
དྲང་པོར་མ་སོང་བ་ལ་ལག་པས་ཐབས་ཀྱིས་དྲང་པོར་བསྐོར་ཆོག
དང་པོ། མངལ་གནས་བྱིས་པ་ཕོ་མོ་བརྟག་པ། བྱིས་པ་བཙའ་ཁར་ནུ་ཞོ་གཡས་ནས་སྔོན་ལ་བྱུང་བ་དང་།
དཀུ་གཡས་པ་མཐོ་ཞིང་གཞོགས་གཡས་ལོགས་ལ་བརྟེན་པ་དང་། ལུས་ཡང་ཞིང་སྐྱེས་པའི་མིང་ནས་སྨྲ་བ། སྐྱེས་
པ་ལ་དགའ་ཞིང་རྨི་ལམ་དུའང་སྐྱེས་པ་རྨིས་པ། མངལ་སྒོ་ཀུན་ནས་ཟླུམ་པ། མཁལ་རྩ་གཡས་པ་དྲག་པར་འཕར་
བ་སོགས་བུ་སྐྱེ་བ་དང་། དེ་ལས་ལྡོག་པ་ནུ་ཞོ་གཡོན་ནས་སྔོན་ལ་འབྱུང་བ་དང་། དཀུ་གཡོན་མཐོ་ཞིང་གཞོགས་
གཡོན་ལོགས་ལ་བརྟེན་པ། སྐྱེས་པ་འཕྲད་འདོད་ཅིང་། གླུ་གར་རོལ་མོ་སོགས་ལ་དགའ་བ། མཁལ་རྩ་གཡོན་པ་
དྲག་ཅིང་ལུས་ཁམས་ལྕི་བ་སོགས་བྱུང་ན་བུ་མོ་སྐྱེ། གོང་གི་རྟགས་འདི་དག་འདྲེས་པ་དང་། ལྟེ་བའི་དབུས་དམའ་
ཞིང་མཐའ་གཉིས་མཐོ་ན་མཚེ་མ་སྐྱེ་ཞིང་། ལྟེ་བའི་དབུས་མཐོ་ན་མ་ནིང་དུ་སྐྱེ་བའང་བཤད་པས་རྟགས་དེ་རྣམས་
གང་ལྡན་ཡང་སྔོན་འགྲོ་སྣུམ་བཅོས་ཤ་གསར་ཚོད་ཁུ་དང་། འབྲས་ཆན། ནས་ཐུག་སོགས་བསྟེན་པ་དང་། རོ་སྨད་
དང་ཡན་ལག་རྒྱུ་སྨད་སོགས་ལ་སྣུམ་བྱུགས་བྱས་ཏེ་དལ་བུས་བསྐུ་མཉེ་བྱ་དགོས་པ་ཡིན་ནོ། །
གཉིས། བར་དུ་བཙའ་བར་ཉེ་བའི་རྟགས། སྐྱེ་ཟླ་ཤར་བ་ཞེས་པ་བཙའ་བར་ཉེ་བའི་སྐབས་སུ་ལྟེ་དཀྱིལ་
ནས་མར་བབས་པ་དེ་དུས་རོ་སྟོད་ཅུང་ཟད་བདེ་རུ་འགྲོ་ཡང་རོ་སྨད་ལྕི་ལ་ཡི་ག་འཆུ་བ་དང་། འགྲོ་དུས་བརླའི་ཆུ་
རྒྱུས་འཐེན་སྙམ་བྱེད་པ། རྐེད་ཚིགས་བྲལ་སྙམ་བྱེད་པ། མཚན་ཁ་ཕྱིར་ལུག་པ། གཅིན་དང་བེ་སྣབས་མང་བ་
སོགས་ནི་བར་གྱི་ཉེ་བའི་རྟགས་ཡིན་པ་དེའི་དུས་ཁ་ཁུ་སིམ་པོའི་གནས་སུ་བག་ཕེབས་པའི་སྒོ་ནས་རླུང་གསང་
འགེགས་པ་དང་། བསྐུ་མཉེ་བྱ་ཞིང་བུད་མེད་མྱོང་བ་ལྡན་པས་སྐྱེ་བསུའི་ཡོ་བྱད་རིགས་རྣམས་གྲ་སྒྲིག་ཚང་བའི་སྒོ་
ནས་སྟ་གོན་བྱ་དགོས་པ་ཡིན་ནོ། །
403



གསུམ། ཐ་མ་བདེ་བར་བཙའ་བའི་ཆོ་ག བྱིས་པ་བཙའ་བའི་འགོ་ཚུགས་སྐབས་( ལྡང་དུབ་བྱེད་པ་）སྐྱེ་
གཟེར་ཕྲན་བུ་རེ་བར་མཚམས་དང་བཅས་བྱུང་ན་སྐྱེ་བསྐུལ་གྱི་སྨན་ནུས་རན་པ་ཞི་བྱེད་བཅུ་གཅིག་དང་ཞི་བྱེད་
དྲུག་པ་ལྟ་བུ་བཏང་ན་ལེགས། གཡེར་མས་སྤྱོད་བཏབ་པའི་ཇ་ཐང་གིས་སྨན་རྟ་བྱེད། འདི་ནི་གཞུང་དུ་མར་དང་
བཅས་པའི་ཐུག་པ་བླུད་པར་གསུངས་པའི་དགོངས་དོན་དང་གཅིག་པར་སྣང་། གཞོན་ནུ་མ་ཐེངས་དང་པོར་བྱིས་
པ་སྐྱེ་བ་ཅན་ཞིག་ཡིན་ན་རྩ་འབྱེད་རྣོ་བའི་ཐང་གིས་དབུལ་ན་མངལ་སྒོ་རལ་བ་སྔོན་སྲུང་བྱེད་ཐུབ། མྱུར་དུ་སྐྱེ་
བསྐུལ་བྱེད་དགོས་ཚེ་ཡང་བསྐྱར་སྨན་བཏང་ཡང་ཆོག གསུས་པ་སྲ་བར་འགྱུར་བ་དང་སྐྱེ་གཟེར་བསྟུད་མར་
བརྩེགས་པ། མཚན་ཁ་གདངས་པ་སོགས་ནི་སྐྱེ་གྲབས་ཡོད་པའི་རྟགས་ཡིན་པས་དེ་དུས་བདེ་བའི་མལ་དུ་པུས་
བཙུགས་སྒུར་མོ་སྒུར། །བཙའ་ཁར་དྲག་ཏུ་བཙིར་བས་མྱུར་སྐྱེ་བརྗོད། །འོན་ཀྱང་ཧ་ཅང་བཙིར་དྲགས་བུ་
བསྣད་སྤང་། །ཞེས་པ་ལྟར་བྱ་ལ་ཁྲག་མང་པོ་བཞུར་བ་བྱུང་ན་སྐྱེ་སྟངས་བསྒྱུར་བར་གསུངས། བྱིས་པའི་མགོ་ཕྱིར་
བུད་པ་དང་ཕྲུ་མ་རང་བཞིན་གྱིས་མི་བརྡོལ་ཚེ་བརྟོལ་ནས་མགོ་ཆུ་ཐོན་པར་བྱེད་པ་དང་། མགོ་བོ་སྐྱེ་ལམ་ནས་
རིམ་བཞིན་དལ་བར་ཡོང་བཅུག་སྟེ་སྐབས་བསྟུན་གྱིས་ལས་ཡོངས་བཙའ་བདེ་བར་བྱའོ། །འདིར་ལྟེ་བ་བྱ་ཐབས་
སྡེ་ཚན་ཕྱི་མར་འཆད་ལ། དེ་འོག་བུ་རོགས་སམ་ཤ་མ་འབྱུང་བའི་ཟུག་ལངས་སྲིད་པས་མྱུར་བར་སྦྲུམ་མས་སྟེང་
རླུང་མནན་ནས་འོག་རླུང་མར་བཙིར་སྟངས་བྱེད་པ་དང་། རྒྱུ་ཞབས་ནས་གནོན་འདེད་བྱེད་པ་བཅས་ཀྱིས་ཤ་མ་
མྱུར་བར་ཐོན་དུ་འཇུག་ད་གོས། དེ་མ་ཐག་གན་རྐྱལ་དུ་ཉལ་བཅུག་ཅིང་གཟའ་ནད་ཕོག་པ་བསྲུང་བར་བདུག་རྫས་
དགུ་སྦྱོར་སོགས་ཀྱིས་བདུག་པ་དང་། ག་བུར་གྱི་ཆུ་དྲོ་འཇམ་གྱིས་ལུས་སྨད་གཙང་བར་བཀྲུ། སྦྲུམ་རླུང་ཞི་བར་རླུང་
སྨན་གྱིས་བྱུག་པ་བྱའོ། །ཤ་མ་ཐོན་དཀའ་བ་བྱུང་ན་མོ་ནད་ཕལ་པའི་སྐབས་ལྟར་སྨན་གཏོང་བ་དང་། དེས་ཀྱང་
ཤ་མ་མ་ཐོན་ན་སྨན་པས་ལག་ཐབས་བྱེད། ཁྱད་པར་ཤ་མ་མངལ་དུ་འབྱར་བའི་རིགས་ལ་ངེས་པར་ལག་ཐབས་
བཀོལ་དགོས། དེ་ཡང་སྤྱིར་ཤ་མ་མང་ལ་སྟོད་ལ་འབྱོར་བ་ཐུན་མོང་ཅན་ཡིན་ལ། འགའ་རེ་འབྱར་བ་མི་དྲངས་པ་
དང་། ལ་ལ་མངལ་སྨད་ལ་འབྱར་བ་བྱུང་ན་གནོད་ཚབས་ཆེ། ཤ་མ་དེ་བྱིས་པ་བཙས་རྗེས་མངལ་དང་ཁ་བྲལ་ན་
འགྲིག་པ་ལ་སྔོན་ནས་ཁ་བྲལ་བ་བྱུང་ན་ཉེན་ཁ་ཆེ་བས་མཉམ་མཇོག་བཟང་པོ་བྱ་དགོས། གཞན་ཡང་བུ་སྣོད་ལུག་
པར་དོགས་པ་ཅན་ལ་སྔ་ས་ནས་ཕབ་ཕྱེ་མར་དང་སྦྱར་བས་ལྟེ་བར་བྱུག་པ་བྱ། མངལ་ལུག་པ་བྱུང་བ་དང་། མངལ་
འཁྲི་བའི་རྐྱེན་ལས་བྱུང་བའི་ནད། མངལ་ཤོར་བ། མངལ་འཆི། བཙས་རྗེས་ཀྱི་ཁྲག་བཞུར་བ། བང་སྔའི་ནད་
སོགས་རྗེས་ཀྱི་བླ་གཉན་ལ་སོགས་པ་མོ་ནད་ཕལ་པའི་སྐབས་སུ་བཤད་པ་ལྟར་ལེགས་པར་བཅོས་དགོས། །
404



གཉིས་པ། བྱིས་པ་ཉེར་སྤྱོད།
བྱིས་པ་ཉེར་སྤྱོད་ཅེས་པ་བྱིས་པ་དེ་ཉིད་བཙས་པའི་རྗེས་བློ་གྲོས་རྒྱས་ཤིང་འབད་རྩོལ་ཆེ་བ་དང་། ཚེ་རིང་
ཞིང་ལང་ཚོ་བདེ་ཐང་ངང་འཚར་ལོངས་ཡོང་བ་བྱ་རྒྱུར་རག་ལུས་པ་ཞིག་ཡིན་ཀྱང་བར་སྐབས་ཞིག་ལ་གསོ་རིག་
བསྟན་རྒྱུན་ཉམས་ཆག་ཁར་སྔོན་གྱི་མཐོང་བརྒྱུད་སོགས་རིམ་བཞིན་ཉམས་རྐྱེན་བྱིས་པ་གསོ་ཚུལ་ཇི་བཞིན་མི་
ཤེས་པའི་སྐྱོན་གྱིས་བྱིས་པ་ཁག་གཅིག་བློ་རྩལ་དང་འབད་རྩོལ་ཆུང་ཞིང་། གཟུགས་བྱད་ཞན་ལ་ཞ་ལོང་འོན་
ལྐུགས་སོགས་གཟུགས་མི་སྡུག་པ་འབྱུང་བ་དེ་དག་ཀྱང་ནད་མང་ཞིང་ཚེ་ཐུང་། རང་བཞིན་ངན་པ་སོགས་ཉེས་
སྐྱོན་ཇི་སྙེད་ཅིག་མི་འདོད་ཐོག་ཏུ་འབབ་པའི་ཉེར་སྤྱོད་དེ་དག་གསོ་ཐབས་བྱ་ཚུལ་ལ་ཟེར་བ་དེ་ལའང་དང་པོའི་བྱ་
བ་ལ་སྐྱེས་ལེགས་ཉེས་བརྟག་པ་དང་། ལྟེ་བ་བཅད་ཐབས། ལྕེ་དྲེག་བསལ་ཐབས། ནུ་མ་བསྣུན་ཐབས། བསྙལ་
ལུགས། བར་གྱི་བྱ་བ་ལ་མིང་འདོགས་པ་དང་། རྣ་བ་དབུག་པ། ཟས་སྤྱོད་བསྟེན་ཐབས། སྒོ་འདོན་བྱེད་ཐབས། ཐ་
མའི་བྱ་བ་ལ་སོ་སྐྱེ་ཐབས་སོགས་བཤད་ཡོད་པ་ཡིན་ནོ། །
གཅིག དང་པོའི་བྱ་བ། །
བྱིས་པ་དེ་ཉིད་བཙས་དུས་མགོ་སྔོན་དུ་སྐྱེས་པ་དེ་ཡང་གན་རྐྱལ་བྱུང་བ་དང༌། ལྟེ་བས་ལུས་སྟོད་དཀྲིས་
ཤིང་ངུ་སྐད་དྲག་པོར་སྒྲོག་པ། སྤྱི་བོ་རིང་ལ་མགོ་སྲབ་དང་། མཚོག་མ་ཆུང་བ། དཔྲལ་བའི་དཀྱུས་ཆེ་བ། སྣའི་
གཟེངས་དང་སྐྲ་མཚམས་མཐོ་བ། ཤ་གཙང་ཞིང་རྣ་བ་གཤོག་པ། ལྕེས་ནུ་མ་དྲག་ཏུ་འཇོབ་པ། འདར་ཞིང་
དངངས་པ་དེ་འདྲ་བྱུང་ན་གསོ་སླ་ཞིང་བཀྲ་ཤིས་པའི་རྟགས་དང་ལྡན་པ་དང་། དེ་ལས་ལྡོག་པ་སོ་བཅས་སྐྱེས་པ་
བྱུང་ན་ངན་པར་བཤད་མོད། འོན་ཀྱང་དེ་དག་ལ་མ་ལྟོས་པར་བཙས་བའི་རྗེས་གནོད་མེད་འཚར་ལོངས་ལེགས་པ་
ཡོང་རྒྱུའི་བྱ་བ་གང་ལེགས་བྱེད་དགོས་པས་ཤིས་པའི་ཚིག་འདི་བརྗོད་པར་བྱ་སྟེ། བདག་གི་བུ་ཁྱོད་སྙིང་ལས་སྐྱེས་
པ་ཡིན། ལོ་བརྒྱ་འཚོ་ཞིང་སྟོན་བརྒྱ་མཐོང་གྱུར་ཅིག ཚེ་རིང་དཔལ་ཐོབ་ངན་དགུ་ཐུབ་པ་དང་། མི་ནོར་བཀྲ་ཤིས་
བདེ་སྐྱིད་ཕུན་ཚོགས་ཤོག ཅེས་སོགས་སྨོན་ཚིག་གིས་བསུ་ཞིང་། དེ་ནས་ལྟེ་བ་བཅད་པ་ལ་ལྟེ་བའི་ཁྲག་བུ་ངོས་སུ་
བཞུར་ལ་སོར་བཞིའི་ཡས་མས་གཉིས་སུ་བལ་སྐུད་ཀྱིས་བཅིངས་པའི་བར་ཁྲག་མ་ཐིགས་པར་བཅད་པ་པང་དུ་
བླངས་ནས་སྤོས་ཆུ་དྲོད་འཇམ་གྱིས་ལུས་ཀུན་དག་པར་བཀྲུ་བ་དང་། ལྕེའི་སྟེང་གི་ཁོག་ཞོའི་དྲག་པ་རས་དཀར་
405



གཞའ་ཅན་གྱིས་ལེགས་པར་ཕྱེས་རྗེས། ཤེས་རབ་རྣོ་ལ་སྨྲ་མཁས་པའི་ཆེད་དུ་སྟེང་ལ་གུར་གུམ་གྱི་དྲི་ཡིག་བྲི་བ་
དང༌། ས་བདག་སོགས་གློ་བུར་འགོས་ནད་འགོག་ཐུབ་པའི་ཆེད་དུ་གླ་རྩི་སྦངས་པའི་ཆུ་བླུད་ཅིང་། བྱིས་པ་བཅས་
པའི་ཐོག་མའི་ཉིན་གཉིས་གསུམ་བར་ལ་སྤྱིར་བཏང་དུ་མ་ལ་ནུ་ཞོ་མི་འབྱུང་བའི་དུས་ཡིན་པ་ལྟར་ཉིན་གཉིས་
གསུམ་རིང་ལ་བློ་རིག་ཚེ་སྟོབས་བསྐྱེད་པའི་ཆེད་དུ་མར་དང་། སྲུང་རྩི། བྱི་ཚེར་དང་སྦྱར་བ་དུས་གསུམ་དུ་སྦྱིན་པ་
དང༌། ཡང་ན་ཆུ་སྐོལ་དྲོ་འཇམ་ཅུང་ཟད་རེ་ཡང་ཡང་བླུད་པས་མངལ་ཆུ་འཇུ་བར་བྱེད་ཅིང་། མའི་ནུ་ཞོ་ཐོག་མར་
སླ་ཡང་སྤྱི་ལྡན་ཡིན་པས་བཞོས་ནས་དང་པོ་ཉུང་ཙམ་ནས་རིམ་གྱིས་མང་དུ་བཏང་ནས་བསྣུན་ཆོག གལ་ཏེ་མའི་
ནུ་ཞོ་མ་བབས་ན་ནུ་ཞོ་བབས་པའི་བཟའ་བཏུང་འཚོ་བཅུད་བཟང་བ་དང་སྨན་བསྟེན་དགོས། མའི་ནུ་ཞོ་སྐམ་ན་
མ་གཞན་རིགས་མཐུན་ནད་མེད་ཀྱི་ནུ་ཞོ་དང་། ཡང་ན་ཕྱུགས་ཀྱི་འོ་མ་བསྐོལ་ནས་དྲོ་འཇམ་རན་པ་སྟེར། བྱིས་པ་
ཟླ་གྲངས་མ་ལོང་པར་བཙས་པ་ཡིན་ན་ཚ་ཐབ་བསྟེན་པ་སོགས་ལུས་དྲོན་པོ་བྱེད་པ་དང་མར་དང་སྦྲང་རྩི་ཅུང་ཟད་
ཙམ་རེ་དང་ཆུ་སྐོལ་དྲོ་འཇམ་ཙམ་སྟེར་བ་ལས་ནུ་ཞོ་མ་བསྣུན་ཀྱང་ཆོག ཟླ་གྲངས་ཚང་ཙམ་ནས་ཆུ་ཁོལ་དང་ནུ་ཞོ་
ཉུང་བ་ནས་རིམ་གྱིས་མང་དུ་བཏང་ནས་སྟེར་ཆོག་པ་ཡིན་ནོ། །བསྟལ་དུས་ས་ཕྱོགས་གང་གཙང་སར་མགོ་བོ་
གཏད་དེ་རས་བལ་སྣུམ་ལྡན་གྱི་ཐོད་ཁེབས་འཇམ་པོའམ་ཞྭ་མོ་དྲོ་བ་གཡོགས་ནས་བལྟ་ཞིབ་ལེགས་པར་བྱ་དགོས་
པ་དང་། ལྟེ་བ་བཅད་ཤུལ་དུ་རྒྱམ་ཚྭ་མར་ལ་སྦྱར་བའམ་རུ་རྟ་མར་དང་སྦྱར་བ་ཡང་ཡང་བྱུག་དགོས་པའང་ཤེས་
པར་བྱའོ། །
གཉིས། བར་དུ་བྱ་བ། །
(ལྷ་གསོལ་བ་དང་གཏའ་གཟུགས་པ། སྲུང་བའི་ཆོ་ག་བྱ་བ། ཟླ་ཕུད་བཏང་བ་བཅས་རྒྱུད་དུ་བལྟ་)འདིར་
མིང་གདགས་པ་དང་། ཚེ་མདངས་བསྐྱེད་པ། རྣ་བ་དབུག་པ། ཟས་སྤྱོད་བསྟེན་པ་སོགས་ཡིན་པས་མིང་ནི་གཟའ་
སྐར་དང་ཕ་མེས་སམ་ཉེ་དུའི་མིང་ལས་དྲངས་པའི་མིང་གདངས་པའམ་ཡང་ན་སྙན་ཞིང་ཤིས་པའི་མིང་ཁ་འཚམ་
པར་གདགས། སྔར་བུ་ཚ་ཤི་བའི་སྲིའུ་ཡིན་ན་ཟླ་རེ་བཞིན་སྲི་ཐར་ཚེ་རིང་དང་། སྲི་ཐར་ཕུན་ཚོགས། སྲི་ཐར་བཀྲ་
ཤིས་སོགས་མིང་སྤོ་བར་བྱ། ཚེ་མདངས་བསྐྱེད་པ་ནི་བཙས་པའི་ཉིན་གཉིས་པ་ནས་རྒས་པ་སྲ་བར་དུག་ཕྲལ་གྱི་
གསེར་དང་། རྩལ་ཆེ་བར་སྟག་གི་སྡེར་མོ། བློ་རྣོ་བར་གི་ཝཾ་དང་། ཤུ་དག མ་ནུ། གཟི་མདངས་ཆེ་བར་རྨ་བྱའི་སྒྲོ་
གཞོབ་དང་། གླ་རྩི། དབང་པོ་ལག་པ་བཅས་ཀ་ར་རྟ་སོ་མ་དང་བུ་རམ་ལ་སྦྱར་ནས་ནངས་པར་བྱིན། ཡང་ན་ཆང་
གསར་ལ་གླ་རྩི་དང་། གུལ་ནག ཤིང་ཀུན། རྨ་བྱའི་སྒྲོ་གཞོབ། མུ་ཟི། མ་ནུ་དང་བཅས་སྦྱར་བའི་རིལ་བུ་ཆུང་བ་བྱིས
406



པའི་ཁོང་དུ་བསྟེན་པས་བྱད་མདངས་ལེགས་པ་དང་། ངག་ལ་ཉན་པ། བློ་གྲོས་ཀྱི་འཇུག་པ་ཕུན་སུམ་ཚོགས་ཤིང་།
སྙིང་སྟོབས་དཔའ་རྩལ་འཕེལ་བ། ཚེ་སྟོབས་བསྐྱེད་ཅིང་བརྟན་པ། མཆིན་ནད་གསོ་བ་དང་འགོག་པ་བཅས་ལ་
བསྔགས་སོ། །རྣ་བ་དབུག་པར་མོས་ན་རྒྱུད་ལས། ཟླ་བ་བརྒྱད་ན་རྣ་བ་དབུག་པར་བྱ། རྣ་ཤལ་མཐེ་པོས་ལེགས་
མཉེད་དཀྱིལ་སྲབ་པར། །རྒྱ་ཁབ་ཟབ་སྐུད་ཕུག་ལ་སྣུམ་གྱིས་བྱུག །ཁྱེའུ་གཡས་ལ་བུ་མོ་གཡོན་པར་དབུག །ཅེས་
པ་ལྟར་ཡིན་ལ། འདི་ནི་དེང་སྐབས་ཀྱི་སྲོལ་ལྟར་བྱས་ཀྱང་ཆོག་པ་ཡིན་ནོ། ཟས་སུ་བུར་སྦྲང་སོགས་བྱིས་པའི་ལུས་
ཁམས་ལ་མཁོ་བའི་རིགས་རྒྱུན་དུ་ཕྲན་ཙམ་བསྟེན་པ་དང་། ཁྱད་པར་སྐབས་སུ་བབས་ཚེ་ཤ་ཚོད་སྦྱར་བྱིན་པས་ཤ་
ནད་སེལ། གཞན་ཡང་ཨ་རུ་དང་། ཤིང་ཀུན། ཚ་བ་གསུམ། ཤུ་དག མ་ནུ། ཤུག་ཚེར་
། ལྕེ་མྱང་ཚྭ་བཅས་རི་དཀར་
འོ་མ་དང་། མར་བཅས་བསྐོལ་བ་ཞག་བདུན་ཕྲག་རེའི་མཚམས་སུ་ཕྲན་ཙམ་རེ་བསྟེན་ན་ཤེས་རབ་དང་བློ་གྲོས་
འཕེལ་ཞིང་དྲན་པ་གསལ་ལ་ངག་ཚིག་སྙན་པ་སོགས་འོང་བ་ལ་ཤིན་ཏུ་ལེགས་སོ། །སྤྱོད་ལམ་ནི་བྱིས་པ་བསྙལ་
བའི་དུས་སུའང་ལྟག་པ་ལེབ་མོའམ་མགོ་བོ་ཡོན་པོར་མི་འགྲོ་བར་བྱེད་པ་དང༌། མགོ་བའི་སྐྱེ་དབྱིབས་མི་ལེགས་
པའང་ཉིན་ལྟར་ཨ་མས་བྱུག་པ་བྱས་ནས་ཡོ་བསྲོང་བར་བྱེད་པ། བྱིས་པའི་མིག་ལ་ཉི་ཟེར་ཕོག་ན་མིག་ཡོན་པོ་དང་
ཤེལ་མིག་ཏུ་འགྲོ་བ་དང་། རྐང་མཐིལ་དང་མཚོག་མ་མེ་ཉེས་བསྲེགས་ན་མིག་མི་གསལ་བ། ལུས་གྲང་དུ་བཅུག་ན་
རྣ་བ་འགག་པ། ཡོན་པོར་བཟུང་ན་སྒྱུར་པོ་དང་མཇིང་ཀྱོག་དུ་འགྲོ་བ། སློང་བ་སྔས་ན་མཆིན་པ་བབས་པ་སོགས་
ཀྱི་སྐྱོན་ཆ་ཡོད་པ་དེ་དག་སྤང་དགོས་པ་དང་། དེ་བཞིན་མེ་དང་བྱ་གཅན་གཟན་སོགས་དང་། འགོ་བའི་ནད་ཡོད་
ས་དང་། འཇིགས་སྐྲག་ཆེ་ས་ལ་འགྲོ་སྐྱོད་བྱེད་པ་སོགས་བྱིས་པའི་བདེ་ཐང་ལ་གནོད་པའི་རིགས་སྤང་དགོས་ཤིང་།
ཡང་སྐབས་སུ་བསྐུ་མཉེ་བྱས་ཏེ་ཉི་མས་རན་ཙམ་བསྲོས་ན་ལུས་ཟུངས་ཀྱང་རྒྱས་པར་འགྱུར་བ་དང༌། ཡང་ན་ད་ལྟ་
བྱིས་པའི་འཕྲོད་བསྟེན་ཐད་ལ་གསར་སྐྱེས་ཀྱི་ཤེས་བྱ་མཐའ་ཡས་པ་ཡོད་པ་རྣམས་ཤེས་པར་བྱས་ན་བྱིས་པའི་བདེ་
ཐང་ལ་འགན་སྲུང་ལྷག་པར་དུ་ཚེའོ། །
གསུམ། ཐ་མར་བྱ་བ།
སྤྱིར་བཏང་བྱིས་པ་ཟླ་བ་བརྒྱད་ཙམ་ལོན་པའི་དུས་ན་སེའུ་སྐྱེ་བ་ཡིན་ལ། དེ་ཡང་རྨ་བྱའི་སྒྲོ་མདོངས་སྐྱེ་བ་
དང་བྱིས་པ་རྣམས་ལ་སོ་སྐྱེ་བའི་དུས་ལུས་ཀུན་མི་ན་བ་ནི་གཅིག་ཀྱང་མེད་ཅེས་གྲགས་པ་ལྟར་ན་ཟུག་འབྱུང་ངེས་
ལ། དེ་ལ་སྦྲང་རྩི་དང་ཨ་བྱག སྐྱུ་རུ་བཅས་པའི་ལྡེ་གུ་སོ་རྙིལ་དུ་བྱུགས་པས་མྱུར་དུ་སོ་སྐྱེ་བར་འགྱུར་ཞིང་། བྱིས་པ་
ཟླ་དགུ་ལོན་ནས་གོག་འགྲོ་ཐུབ་པ་དང་། ཟླ་བ་བཅུ་དང་བཅུ་གཅིག་སོང་ནས་གོམ་པ་སྤོ་བའི་དུས་ལ་སླེབས་མོད།
407



འོན་ཀྱང་ལོ་འདས་ནས་ཡང་གོམ་པ་མི་སྤོ་ན་སྟག་རུས་དང་འབྲུག་རུས་ཀྱི་ཁུ་བར་རྡོ་སྦྱོར་བཅུ་བཞི་བཏང་པའི་ཐང་
ཡང་ཡང་བཏང་བས་བྱིས་པ་ལངས་ཤིང་གོམ་པ་སྤོ་ཐུབ་པར་འགྱུར་རོ། །བྱིས་པ་ལོ་འཁོར་བ་ན་སྐྲ་ཡང་ཡང་
བྲེགས་ནས་སྐྱེས་པ་ན་སྐྲ་ལེགས་པར་ཡོང་བ་ཡིན་ནོ། །( གཏའ་བཀྲོལ་བྱ་བ་དང་གཏང་རག་བཏང་བ་ཡང་རྒྱུད་
དུ་ཤེས་པར་བྱའོ། །)
གསུམ་པ། བྱིས་པའི་ནད་རིགས།
བྱིས་པའི་ནད་ཟེར་བ་ནི་མ་ནད་བུ་ལ་ལྟུང་བ་ལྷན་སྐྱེས་ཀྱི་ནད་དང་། བྱིས་ནད་གློ་བུར་བ་གཉིས་སུ་ཡོད་པ་
ལས་འདིར་གཙོ་བོ་བྱིས་ནད་གློ་བུར་ནད་ཀྱི་རྒྱུ་རྐྱེན། དབྱེ་བ། རྟགས། བཅོས་བཅས་ཀྱི་སྒོ་ནས་བཤད་པར་
བྱའོ། །
གཅིག རྒྱུ་རྐྱེན།
རྒྱུ་ནི་རླུང་མཁྲིས་བད་ཀན་གསུམ་ལ། སྐྱེད་མའི་རྐྱེན་དང་བུའི་རྐྱེན་གཉིས་ལས། དང་པོ་མ་ལས་གྱུར་པའི་
རྐྱེན་ནི། ཟས་དང་སྤྱོད་ལམ་གང་ཞིག་གིས་རླུང་མཁྲིས་བད་ཀན་གང་འཕེལ་བར་བྱས་པའི་མའི་རླུང་དང་། མཁྲིས་
པ་དང་། ཁྲག་དང་། བད་ཀན་གྱི་ནད་སོགས་གང་གི་རིགས་བུ་ལ་ལྟུང་བ་དང་། མའི་མི་གཙང་བ་དང་། མའི་
གནོད་པ་སོགས་ཀྱི་རྐྱེན་གྱིས་བྱིས་པ་འོན་པ་དང་། ལོང་བ། དྲུག་པ། ཞ་བ། སྒུར་པོ། ཤོ་རེ་ལ་སོགས་པ་འབྱུང་བ་
འདི་རྣམས་ལྷན་སྐྱེས་ཀྱི་ནད་ཡིན་པས་གསོ་བྱར་བགྲང་མེད། གཉིས་པ་བུ་ལས་གྱུར་པའི་རྐྱེན་ནི། ཕྱིའི་གནོད་རྐྱེན་
དུ་མ་དང་། སྤྱོད་འམ་མ་དང་བུ་རྫི་སོགས་ཀྱི་པང་ནས། ལྷུངས་པའམ་བརྡབས་སམ་སྤྲུགས་པ་དང་། སློང་བ་སྔས་
པ་དང་། ལྟེ་བ་འཐེན་པ། ངུ་དྲགས་པ། རྒྱན་དྲགས་པའི་ཡུལ་དུ་བཞག་པ་སོགས་དང་ཟས་སྐོམ་ཚ་བ་ཤས་ཆེ་
བའམ་གྲང་བ་ཤས་ཆེ་བ་བསྟེན་དྲགས་པ་སོགས་ཀྱིས་རྐྱེན་བྱས་ཏེ་བྱིས་པའི་ནད་རིགས་ཉི་ཤུ་རྩ་བཞི་སྐྱེད་པར་
བྱེད་པ་ཡིན་ནོ། །
གཉིས། དབྱེ་བ།
ལྷན་སྐྱེས་དང་གློ་བུར་བའི་ནད་གཉིས་ལས། ཕྱི་མ་གློ་བའི་ནད་ལ་རགས་པ་དང་། ཕྲུ་བ། ཞིབ་ཚགས་
408



གསུམ་ལས། རགས་པ་ལ་བྲང་དང་། གློ་བ་དང་། མཆིན་པ་དང་། འཁྲུ་བ་དང་། སྐྱུགས་པ་དང་། རིམས་དང་། ལྟེ་
བ་དང་། རྡེའུའི་ནད་དང་བརྒྱད། ཕྲ་བ་ལ་མགོ་སྐྲངས་པ་དང་། གྲེ་བ་འགགས་པ་དང༌། མཆེར་ནད་དང་། མཁྲིས་
ནད་དང་། ཕོ་ནད་དང་། ལོང་ནད་དང་། ས་ཟོས་པའི་ནད་དང་། ཞོ་རས་པའི་ནད་དང་བརྒྱད། ཞིབ་ཚགས་ལ་
མིག་ནད་དང་། རྣ་བའི་ནད་དང་། ཁ་ན་ད་དང་། ཆེན་བུའི་ནད་དང་། སྲོག་རྩའི་ནད་དང་། ཤ་ནད་དང༌། སྲིན་
ནད་དང་། ཕོལ་ནད་དང་བརྒྱད་དེ་བསྡོམས་པའི་བྱིས་ནད་ཉི་ཤུ་རྩ་བཞིར་དབྱེ་བ་ཡིན་ནོ། །
གསུམ། ནད་རྟགས།
སྤྱི་བྱེ་བྲག་གི་རྟགས་དང་། འཚོ་འཆི་ཁ་དམར་གདགས་པ་གསུམ་ལས།
སྤྱི་རྟགས་ནི། བྱིས་པ་རྒྱུན་ལྡན་ལས་ལྡོག་པར་ངུ་བ་ལས་ན་བ་ཡིན་པ་ཤེས་པར་བྱ་ཞིང་། དེ་ཡང་བྱིས་པའི་
རྣམ་གྱུར་ལ་ཐོན་པ་ནི་གང་ན་སར་འཇུ་བ་དང་། དེར་མནན་པའི་ཚེ་ན་བ་མི་བཟོད་པའི་ཉམས་དང་མིག་འབྱེད་
དཀའ་ཞིང་ངོ་ནག་ལ་རྩེད་མོ་མི་ཚེ་ཞིང་། དང་ག་འགགས་པ་དང་། དབུགས་མི་བདེ་བ། སྐད་ཀྱི་གདངས་གཉའ་
ཆག་ཅིང་འཁུན་པ་འབྱུང་བ་དང་། སེན་མོ་རྣོ་བ་ཡིན་ནོ། །
བྱེ་བྲག་རགས་པ་བརྒྱད་ཀྱི་རྟགས།(༡)བྲང་ནད་ནི་རྩ་ནད་ཆུ་སེར་གྲམས་པ་ལས་བྱུང་བ་ཡིན་ལ། དེར་
རྒོད་གཡུང་གཉིས་ལས། བྲང་རྒོད་ཚ་བ་ནི་ནད་ཐོག་མར་ཕོག་དུས་བྲང་དང་རོ་སྟོད་སྐྲངས་ཤིང་ལུས་ཀྱི་ཕྱི་ཚ་ལ་ནུ་
མ་མི་འདོད་ཅིང་ངུ་བ་དྲག མགོ་དང་རོ་སྟོད་ཕྱིར་འདོན་ཞིང་ལྟག་པ་དགྱེ། འཕར་རྩ་དང་དོན་སྣོད་ཡུལ་གྱི་འཕར་
སྒོ་དྲག མིག་འབྲས་ལྡོག་ཅིང་ཁ་ལྕེ་སྐམ་ལ་དྲེག་པ་ཆགས། རྟིང་པ་འཛུགས་མི་ཤེས་པར་ཧྲེང་ཧྲེང་མྱང་བ་བྱེད།
བྲང་ཚ། གློ་དང་བསྡོངས་ན་ལུད་པ་ལུ། ཕོ་བར་བསྡོངས་ན་མིག་སྤྲིན་སེར་ལ་སྟོང་སྐྱུགས་བྱེད། བྲང་གཡུང་ནི་གྲང་
བ་ཅན་ཏེ་དབུགས་བདེ་ལ་ཉད་ཉོད་མང་ཞིང་ཁ་གདངས་པ་བཙུམ་མི་ཤེས་པ་དང་མཇིང་པ་རེངས་ལ་རོ་སྟོད་གྲོང་།
(༢） གློ་ནད་ལ་ཚ་གཟེར། ཚ་སུབས། ཐང་པོ་གསུམ་ཡོད་པ་ལས། ཚ་གཟེར་ནི་རྩ་གྲིམས་ལ་ཤེས་པ་བྱིང་
ཐིབ་ཆེ་བ་དང་། གཏིང་ནས་འཁུན་པ་བྱེད་ལ་དབུགས་ཐུང་། གློ་ལུ་བྱུང་ཚེ་ཁ་མིག་བཙུམ་ནས་ལུ་བ་དང་ལུད་པ་
འགོག སྙིང་བརྡུང་ཞིང་བཞིན་ནག་ལ་སྐྱུག་པ་སོགས་འབྱུང་། ཚ་སུབས་ནི་ལུད་པ་འགོག་མི་འདོད་ཀྱང་གློ་དྲག་ཏུ་
ལུ། ལུས་དྲོད་ཚ་ལ་རྩ་དང་འཕར་སྒོ་རྣམས་དྲག་གློ་བསྟུད་ནས་འོང་ཞིང་བུ་རང་གི་བྲང་དང་མོ་ལ་འབྲོད་པ་དང་།
རྗེས་སུ་ལུས་རྡུལ་བ་དང་འཁུན་པ་འབྱུང་ཞིང་སྐྱུག་ཚུལ་སྟོན། ཐང་པོ་ནི་གློ་ནད་རྙིང་པ་རླུང་དང་ལྡན་པ་ཡིན་ཏེ།
དྲག་ཏུ་ལུ་ཞིང་ལུད་པ་འགོག་ཏུ་མེད། མིག་དང་མཆུ་གཉིས་སྐྲངས་ཤིང་ལྕེ་དང་རྙིལ་དཀར་བ་འབྱུང་།
409



(༣） མཆིན་ནད་ལ་རྒོད་བབས་ཚ་བ་དང་། གཡུང་བབས་གྲང་བ་གཉིས་ཡོད་པ་ལས། ཚ་བབས་ནི།
མཆིན་སྣ་ཕྲ་ལ་འཕར་ཞིང་རྩ་རྒྱུག་པ་དང་། ཆུ་ལ་ཚ་བའི་རྟགས་ཆེ། དབུགས་ཁ་རྒོད་ཅིང་ཕོ་སྟོད་གྲང་། ལུས་བྱིང་
ཚ། གཡལ་བར་འདོད་ཀྱང་གཡལ་མི་ཐོན། མཆུ་དང་སོ་རྙིལ་ལ་དྲེག་པ་ནག་པོ་ཆགས། མིག་དམར་ཞིང་སྣ་སྒོ་སྐམ་
པ་དང་། ལྕེ་གཞུང་སེར་པོར་མངོན། སྐད་ཤུགས་ཉམས་ནས་རེའུའི་སྐད་ལྟར་འབྱིན་ཞིང་། རྣ་རྩ་ནག་ལ་སྦོམ་པ་
འབྱུང་། གྲང་བབས་ནི་རྩ་དལ་ཞིང་ཆུ་ལ་གྲང་རྟགས་སྟོན། ལྕེ་མུར་བ་དང་སྟོང་ལྡད་བྱེད་པ་དང་ལག་པ་འཇིབ་ལ་
དགའ། ལུས་དྲོད་ཆུང་ཞིང་མཆིན་སྣ་མི་འཕར་བ་དང་། གདན་ཤིག་ཕྲུག་ལ་ནུབ་མོ་ངུ་ཞིང་། དུ་བའི་སྐད་ཀྱང་ཕྲ་ལ་
འཛེར། ཤ་མདོག་སྔོའམ་སེར་བ། མཆིན་སྣ་སྲབ་ལ་རིང་བ་བཅས་ཀྱི་རྟགས་སྟོན། དེ་ལྟར་མཆིན་ནད་ཚ་གྲང་
གཉིས་པོ་གང་ལ་བབས་ཀྱང་། མིག་སྔོན་པོ་གྱེན་དུ་ལྡོག་པ་དང་བཞིན་གྱི་མདོག་དང་མཐིལ་བཞི་སེར་བ། ལུས་ལྕི་
ལ་དབུགས་སྣ་རིང་ཐུང་བྱེད་ཅིང་ལྡང་དུབ་བྱས་ནས་ན་བ་དང་འཁུན་པ་འབྱུང་། སྔ་དྲོའི་དུས་སུ་བདེ་སྙམ་བྱེད་
ཀྱང་དགོང་དུས་ན་བ། མཆིན་པས་ཕོ་བ་མནན་ཚེ་འཁྲུ་སྐྱུག་ཀྱང་འབྱུང་ངོ༌། །
(༤) འཁྲུ་ནད་ལ་ཚ་འཁྲུ་གྲང་འཁྲུ་གཉིས་ལས། ཚ་འཁྲུ་ནི་དབུགས་ཐུང་ཞིང་རྩ་དང་འཕར་སྒོ་རྣམས་
དྲག་པར་འགྱུར། བཞིན་མདངས་སྣུམ་ཞིང་ཕྱི་ཚད་ཆེ་ལ་ཤེས་པ་འཐིབ། འཁྲུ་མདོག་དམར་དང་སེར་པོ། ལྗང་གུ།
དུད་ཁུ་སོགས་འདྲ་མིན་འཁྲུ། གྲང་འཁྲུ་ནི་དབང་པོ་གསལ་ལ་རྩ་དང་འཕར་སྒོ་རྣམས་དོལ། འཁྲུ་མདོག་ནུ་ཞོ་དང་
རྩམ་མདོག་སྐྱ་བོ་ཞིག་འཁྲུ་སྟེ་རྒྱུ་ལོང་འཁྲོག་ཅིང་ལྕི་བ་ཆེ་བ་སྒྲ་བཅས་འཁྲུའོ། །
（༥）སྐྱུགས་པའི་ནད་ལ་ཚ་གྲང་གཉིས་ལས། ཚ་བ་ནི་ཚ་རྟགས་ལྡན་ཞིང་ཁྲག་གམ་མཁྲིས་པར་སྐྱུགས་
ན་ཚ་བ་ཡིན། གྲང་བས་སྐྱུགས་པ་ནི། ནུ་ཞོ་འཐུང་རྗེས་དེ་གར་སྐྱུག་པ་དང་། རྩམ་པ་དང་ཁུར་བ་བྱིན་པ་མ་ཞུ་བར་
གང་ཟོས་སྐྱུག་པ། ལྦུ་བ་བད་ཀན་ཅན་དུ་སྐྱུག རྩ་དང་ཆུ་ལ་གྲང་རྟགས་འབྱུང་བ་བཅས་ཡིན།
(༦) རིམས་ནད་ནི་བྱིས་པའི་ལུས་ཀྱི་དྲོད་མེ་ལྟར་ཚ་ཞིང་འཕར་རྩ་རྒྱུགས་པ་དང་། དུ་ཚིག་བྱེད་ཅིང་
རྡུལ་ཐིགས་པ་དང་བ་སྤུ་ལོག སྐོམ་གྱི་རིགས་འདོད་པ་དང་། མྱོང་ཞིང་ཁ་སྣ་གཉིས་ལག་པས་བསུབ་པ་སོགས་བྱེད་
དོ། །(༧）ལྟེ་བ་ནད་ལ་ལྟེ་མཁྲུང་དང་། ལྟེ་འཁོར་དང་། ལྟེ་མཁྲེགས་དང་། ལྟེ་རྣག་བཅས་བཞི་ཡོད་པ་ལས། ལྟེ་
མཁྲང་ནི་ལྟེ་བ་འབུར་ཞིང་རྐང་པ་སྡུད་ལ་སྐྱོང་མི་ཤེས། གྲང་ནད་ཀྱི་རྟགས་དང་ལྡན་ཞིང་། ངུ་ཚེ་སྐད་འཕྲལ་ལ་
འཕྲོ་གཅོད། འཕྲོ་བཅད་འཕྲལ་ལ་ངུ་བ་སོགས་གཅོད་སྡོམ་བྱེད། ལྟེ་འཁོར་ནི་ལྟེ་བའི་ཁ་འཁོར་སྨུག་པོར་སྐྲངས་
ཤིང་འབུར་ལ་རེག་མི་བཟོད་པར་ན། ལྟེ་མཁྲེགས་ནི་ལྟོ་བ་སྲ་ཞིང་སྨུག་པོར་གྱུར་ནས་མེ་ལོང་ཙམ་བྲེམ་པོ་ན། ལྟེ་
རྣག་ནི་ལྟེ་བ་བཅད་ཤུལ་དུ་རྣག་ཁུགས་ནས་ཁུང་བུར་ཟོས་ཤིང་རྒྱུ་ལོང་ལུག་པར་བྱེད་དོ། །
41)



(༨)དེའུའི་ནད་ལ་ཕུགས་སྡེ་དང་ལམ་སྡེ་གཉིས། ཕུགས་རྗེ་ལ་ཡང་འཕྲོ་སྡེ་དང་ཟུག་རྗེ་གཉིས་ལས།
འཕྱོ་སྡེ་ནི་ཆུ་འོང་བའི་འཕྲོ་ལ་འཕྲལ་དུ་འགག་ཅིང་ཆུའི་གསེབ་ཏུ་ཤའི་ནལ་ནོལ་འདྲ་བ་འོང་སྲིད། ཟུག་རྡེ་ནི་ལྒང་
པའི་ཁ་ལ་ན་ཟུག་ཆེ་ལ་ཆུ་སྲི་བ་དང་། ཕུགས་སུ་ཟུག་ན་ཆུ་མི་སྲི་ཞིང་ན་ལ་གཟེར་བ་འོང་། ནད་དེ་རིགས་ཀྱི་སྤྱི་
རྟགས་ནི་ཆུ་སྲི་བའམ་ཡང་ཡང་འཛག་པ། ཟུག་ཚེ་ལ་བྱིས་པས་ཁུ་ཚུར་འཆང་ངམ་ཡང་ན་འབྲད་ཅིང་ངུ་བ་དང་།
མགོ་བོ་འདར་ཞིང་སོ་སྡོམ་པ། སྒང་པ་རྒྱས་པ་སོགས་མཐོང་ངོ༌། །
བྱེ་བྲག་ཕྲ་བ་བརྒྱུད་ཀྱི་རྟགས།
(༡） མགོ་སྐྲངས་པ་ནི། བུ་ཆུང་གི་མགོ་བརྡབས་ཏེ་རྒྱ་སྲུབས་ཞིག་ནས་སྐྲངས་ན་རྣག་ཡོད་པ་བཞིན་མེར་
མེར་དུ་སྐྲངས་པ་ཡིན་ནོ། །
(༢）གྲེ་བ་འགགས་པ་ནི། སྐད་འཛེར་ཞིང་ཁ་ཆུ་མང་ལ་ཚ་བ་ཆེ། ནུ་ཞོ་མིད་དཀའ་བའི་རྟགས་ཙམ་
མངོན་སྲིད།
（༣）མཆེར་ནད་ནི། ཁོང་ལྕི་ལ་མི་བདེ་བར་ལྡང་དུབ་བྱེད་ཅིང་ནུ་མ་ལ་སོས་འདེབས་ཤིང་བག་རེ་རྔུལ་དུ་
འོང་། བཞིན་མདོག་སྔོ་སྙམ་དང་། ལྕེ་མདོག་ནག་པོར་འགྲོ་བ་ཡོད། སྐབས་འགར་ཆུ་ཡི་མདོག་ལྟ་བུ་འཁྲུ།
(༤) མཁྲིས་ནད་ནི། རྣ་རྒྱབ་ཀྱི་ཤ་མདངས་སེར་ལ་དྭངས་ཤིང་རྩ་རིས་གསལ་ལ་ལྕེ་མདོག་སྐྱ། སེན་མོ་
ནག་ལ་ཁ་ཟས་བྱིན་ན་མི་ཟ་བའི་ཚུལ་བྱེད།
(༥） ཕོ་བའི་ནད་ནི། བྱིས་པའི་ལུས་ལ་ཤ་མི་རྒྱས་ཤིང་དྲེག་པ་ཆགས་པ་དང༌། ཁ་ཟས་འཇུ་དཀའ་ལ་ཕོ་
བ་རེས་ཚེ་རེས་ཆུང་གི་སྐྱེ་འབྲི་བྱེད་པ་ཡིན།
(༦）ལོང་ནད་ནི། གསུས་པར་འཁྲོག་འུར་བྱེད་ཅིང་གང་བ་དང་འཁུན་པ་སོགས་བྱེད་ལ་ཆེ་ཆུང་དང་
འཕེལ་འབྲི་བྱེད།
(༧) ས་ཟོས་ནི། བྱིས་པས་ས་ཟོས་པ་འཁར་བས་ཕོ་བར་སྒངས་ཤིང་དྲི་མ་འགགས་པ་དང་། ཡང་ན་འཁྲུ་
སྐྱུག་བྱེད་ལ་ས་འཁར་བའི་གནས་སུ་གཟེར་བའང་འབྱུང་། །
(༨） ཞོ་རས་ཀྱི་ནད་ནི་རླུང་མཁྲིས་བད་ཀན་འདུས་པས་བསྐྱེད་པ་བཞི་ལས། རླུང་གྱུར་ནི་མའི་ནུ་ཞོ་ཆུར་
བླུག་པས་ལྦུ་བ་དང་བཅས་ཆུ་སྟེང་འཕྲོ་ལ་རོ་བསྐ་བ། རང་བཞིན་རྩུབ་པ་ཡིན་པས། དེ་འཐུང་ན་ཕོ་བ་སྦོ་ལ་སྐྱུག་
ཅིང་བཤང་བ་དང་གཅིན་སྲི་བ་འབྱུང་། མཁྲིས་གྱུར་ནི་ནུ་ཞོ་དྲོ་བར་འགྱུར་བ་དང་། རོ་སྐྱུར་ཞིང་ཚ་བ་མེའི་ནང་དུ་
བཅུག་ན་རི་མོ་སེར་པ་ལྟ་བུར་སྣང་བ་ཡིན་ཏེ། བྱིས་པར་བླུད་ན་ཚ་བ་སྐྱེ་བར་བྱེད། བད་ཀན་ལས་གྱུར་པ་ནུ་ཞོ་
བསྐ་ལ་རོ་ལན་ཚུ་བྲོ་བ་ཅན་ཏེ་ནལ་ནལ་པོ་མདོག་སྔོ་བ་འདུག་པ་དང་ཆུར་བཅུག་ཚེ་འོག་ཏུ་བྱིང་བ་དེས་མ་ཞུ་བ་
411



སྐྱེད་པ་ཡིན། འདུས་གྱུར་ནི་ནད་གཞི་གཉིས་འདུས་ན་འདྲེས་པར་སྣང་བ་དང་། གསུམ་ཀ་འདུས་པར་གྱུར་ན་ནུ་
ཞོའི་ནད་གཞི་གསུམ་ཆར་གྱི་མཚན་ཉིད་ལྡན་པ་ཡིན་པས་དེ་མཐུན་གྱི་རྟགས་འབྱུང་བ་ཡིན། ཡང་ཆུ་ནང་དུ་མའི་
ནུ་ཞོ་བླུག་པ་ཚོམ་བུར་ཆོད་པར་འབྱུང་ན། སྐྲག་ཅིང་འཇིགས་པ་སོགས་ཕྱིའི་གནོད་པ་དུ་མ་ལས་བྱུང་བར་ངོས་
བཟུང་ངོ༌། །
༣ བྱེ་བྲག་ཞིབ་ཚེགས་བརྒྱད་ཀྱི་རྟགས།
（༡) མིག་གི་ནད་ལ་སྒྲ་ངན་དང་། འཕྲལ་དུ་ཚགས་པ་གཉིས་ལས། སྒྲ་ངན་ནི་བྱིས་པ་སྐྱེས་འཕྲལ་ནས་
མིག་ནད་ཅན་བྱུང་ན་སྲི་མཚན་ངན་པས་སྒྲ་ངན་ཟེར་བ་ཡིན། གློ་བུར་དུ་བྱུང་ན་འཕྲལ་དུ་ཚགས་པ་ཟེར། དེ་
གཉིས་གང་ཡང་ན་ལུགས་མཐུན་པར་མིག་དམར་ལ་ཚ་ཞིང་མཆི་མ་འཛག
（༢） རྣ་བའི་ནད་ལ། མ་རླུང་བུ་ལ་ཤོར་བ་དང་འགྲམ་པ་གཉིས་ལས། མ་རླུང་ནི་ལྷན་སྐྱེས་ཡིན་ཏེ་རྣག་
འཛག་ཅིང་འོན་པར་འགྲོ། འགྲམས་པ་ནི་གློ་བུར་བ་ཡིན་ཏེ། ཚ་བ་སྐྱེ་ཞིང་རྣ་རྩ་སྐྲངས་པ་དང་སྐེ་འགྱུར་དཀའ།
(༣） ཁ་ནད་ལ། རྩ་ཐོར་དང་། བསེན་ཐོར་གཉིས་ལས། རྩ་ཐོར་ནི་ལྷན་སྐྱེས་ཀྱི་ནད་ཡིན་ཏེ་ན་ཟུག་མེད་
པ་ལ་ཐོར་པ་འོང་། བསེན་ཐོར་ནི་བྱིས་པའི་ཁ་ན་ཐོར་བ་དཀར་པོ་འབྱུང་ལ་ཚ་བ་སྐྱེ།
（༤) རྨེན་བུ་ནི་རྩ་ནད་ཡིན་ཏེ། རྐང་ལག་འཁུམས་ནས་སྐྱོང་བ་དང་གཞོགས་གཡས་པས་ཉལ་མི་ཤེས་
ཁམས་མི་བདེ་བ་དང་སྐྱིད་ལུག་པ་སོགས་ཀྱི་རྟགས་འབྱུང་།
(༥） སྲོག་རྩའི་ནད་ནི། ཆུ་སེར་ཁུགས་པས་མིག་སྐྱ་བོར་འགྱུར་བ་དང་། བྱིས་པའི་ཤ་མདོག་སེར་ཁ་
ཆགས་ཤིང་། ཤ་རིལ་གྱིས་སྐམ་ལ་ཉམས་ཞན་པར་འགྱུར།
(༦） ཤ་ནད་ནི། ལྕེ་མུར་ཞིང་ལག་པའི་མགོ་བོ་འཇིབ་པ་དང་། ཤ་མོ་སེར་ཤའི་ཚོད་མ་འདྲ་བ་རྒྱུན་ཏུ་
འཁྲུ་བ་འབྱུང་།
(༧） སྲིན་ནད་ནི་ལྡང་དུབ་ཚེ་ལ་རྐང་ལག་བསྐུམ་བསྐུམ་བྱེད་པ་དང་། མི་སྐད་དང་ཁྱི་སྐད་ཆེན་པོ་བྱུང་
བ་ཚོར་ན་ངུ་ཞིང་ནད་ཟུག་ལྡང་། ནད་འདི་སྙིང་ལ་བབས་ན་མིག་མདོག་དཀར། མཆིན་བབས་འཁུན་འདེབས།
གློ་བབས་ལུད་པ་མང་། མཁྲིས་བབས་གདོང་པ་སེར་པོ་སོགས་འབྱུང་།
(༨） ཕོལ་ནད་ནི་གཞང་ཁ་དང་འཕོངས་ཀྱི་རྩ་དམར་པོར་འགྱུར་ཞིང་སྐྲངས་པ་དང་། རྣག་ཆུ་ལངས་ཏེ་
རྨ་ཤུ་ཕོལ་ནད་ཀྱི་རིགས་སུ་གྱུར་པ་ཡིན་ནོ། །འཚོ་མཆི་ཁ་དམར་གདགས་པ། རྐང་ལག་གི་མཐིལ་བཞི་དཀར་ལ་
རྙིད་པ། རྣ་བ་སྐམས་ཤིང་མགོ་ལ་འབྱར་བ། སྣ་བུག་སྐམས་ལ་སྣ་སྒོར་བ་སྐུ་ཆགས་པ། མིག་མདངས་ཤོར་ནས་ཁུང་
412



དུ་བྲོས་པ་དང་། ལྷག་པར་ལྟག་མིག་བལྟ་ཞིང་འཛུམ་མི་ཤེས། ལྕེ་སྐམ་ཞིང་ཐུང་ལ་སོ་དྲེག་ཆགས་པ། ཕོ་བ་རྡོ་ལྟར་
སྲ་བ་དང་། ཟོས་ཚད་སྐྱུག་ཅིང་དབུགས་ཐུང་ལ་གྲེ་བ་སོགས་ནས་ངར་ངར་གྲག་པ། འཁྲུ་བ་ཆུ་ལྟར་འབྲུབ་པ་དང་།
ནུ་མ་མི་འཐུང་བ། མགོ་བོའི་སྲུབས་བྱེ་བ། པགས་མདོག་སེར་ཞིང་ཤ་ལྤགས་སྦོས་པ། ཕོ་བ་ཆུས་ཁེངས་པ་དང་།
མཆིན་པའི་ཟུངས་ཤོར་ཏེ་ཐུར་དུ་འཕྱང་ནས་ལྟེ་བར་སླེབས་པ་སོགས་ཀྱི་རྟགས་བྱུང་ན་འཚོ་བ་དཀའ་འོ། །
རྟགས་དེ་དག་ལས་ལྡོག་སྟེ། མིག་དང་། ལྕེ་དང་། རྣ་བ་དང་། སྣ་ལ་སོགས་པ་དབང་པོའི་བཀྲག་མདངས་མ་ཤོར་
ཞིང་དབུགས་བདེ་ལ་རྩའི་འཕར་ཚུལ་ཡང་དལ་བ། མཐིལ་བཞི་དམར་བ། ནུ་མ་དང་ཟས་ལ་སྲེད་པ། སེན་མོ་
འབྲུབ་པ་དང་། སྨན་ལེན་ཞིང་གསོས་སྐྱེད་ཆེ་བ་བཅས་བྱུང་ན་འཚོ་བའི་རྟགས་ཡིན་ནོ། །
བཞི། བཅོས་ཐབས།
སྤྱི་བྱེ་བྲག་གཉིས་ལས། དང་པོ་སྤྱི་བཅོས་ལ། དུས་གསུམ་གྱིས་བཅོས་དང་། ཟས་ཀྱིས་བཅོས་པ། སྤྱོད་ལམ་
གྱིས་བཅོས་པ། སྨན་གྱིས་བཅོས་པ། དཔྱད་ཀྱིས་བཅོས་པ་ལྔ་ལས།
༡ དུས་གསུམ་གྱིས་བཅོས་པ་ནི། ཐོག་མར་བྱིས་པ་ནུ་ཞོ་འཐུང་བའི་དུས་སུ་སྨན་དཔྱད་གང་དགོས་གཙོ་བོ་
མ་ལ་བྱ་བ་དང་། བར་དུ་ཟས་དང་ནུ་ཞོ་འདྲེས་མར་སྤྱོད་པའི་དུས་ན་སྨན་དཔྱད་མ་བུ་གཉིས་ལ་བྱ་བ་དང་།
མཐར་ནུ་ཞོ་སྤངས་ནས་ཟས་ཟ་བའི་དུས་སུ་སྨན་དཔྱད་བུ་ལ་བྱ་དགོས་པས། འདི་ནི་བྱིས་པའི་ན་སོ་དུས་གསུམ་དུ་
བཤད་པའི་གསོ་ཚུལ་ཡིན་ནོ། །
༢ ཟས་ཀྱི་བཅོས་པ་ནི། བྱིས་པའི་ནད་དང་ལུས་ཁམས་གང་དག་ལ་གཞིགས་ནས་མས་བཅུད་མཐུན་གྱི་
ཟས་སྐོམ་བསྟེན་པ་དང་། བྱིས་པ་རང་ཉིད་ཀྱིས་ཟས་ཅུང་ཟད་བཟའ་ནུས་ཚེ་ཡང་ཞིང་འཇུ་སླ་བའི་རིགས་བྱིན་
ནས་ཟས་ཀྱིས་བཅོས་པ་ཡིན་ནོ། ། །
༣ སྤྱོད་ལམ་གྱིས་བཅོས་པ་ནི། བྱིས་པ་ངུ་རུ་མི་གཞུག་པ་གལ་ཆེ་ལ། དེ་ཡང་ངུ་བ་ནི་ལྟོགས་པའི་ངེས་པ་
མེད་པས་རྒྱུ་རྐྱེན་ལེགས་པར་བཙལ་ཏེ་མི་ངུ་བ་བྱེད་པ་དང་། བྱིས་པའི་ལུས་ཀྱི་རྒྱུན་དྲོད་ལེགས་པར་བསྲུང་ནས་
གྲང་དུ་མི་འཇུག་པ་སོགས་སྐབས་མཐུན་གྱི་སྤྱོད་ལམ་གྱིས་ཀྱང་བཅོས་པའི་ཐབས་བྱ་བ་ཡིན་ནོ། །
༤ སྨན་གྱིས་བཅོས་པ་ནི། ཞི་སྦྱོང་གཉིས་ལས། ཞི་བྱེད་བཟང་ཞིང་འཇམ་པ་འཇུ་སླ་བའི་རིགས་ལ་ཀ་ར་
དང་བུ་རམ་གྱིས་ཁ་བླངས་ཏེ་མངར་ཤས་ཆེ་བ་བྱིན་པ་དང༌། སྔོ་ཐང་དང་། བཤལ་སྨན་ལ་སོགས་པ་རྩུབ་མོ་རྣམས་
ངེས་པར་བསྟེན་དགོས་བྱུང་ཚེ་ལེགས་པར་བསྡུས་པའི་ཁུ་བ་འཇམ་ཞིང་འཇུ་སླ་བ་བཟོས་ནས་བསྟེན་དགོས།
413



བཤལ་བྱས་པའི་རྗེས་སུ་འབྲས་ཀྱི་ཚོད་མ་བྱིན་པ་ལྟ་བུ་ལེགས་པ་ཡིན་ནོ། །།
༥ དཔྱད་ཀྱིས་བཅོས་པ་ནི། གཏར་བསྲེག་ཆུ་ལྕག་མས་འདྲེན་བཞི་ལས་གཏར་ག་ངེས་པར་དུ་དགོས་ཚེ་
གང་དུ་ཐེབས་སར་རྩ་ཁ་ཕྱེ་ཙམ་དང་། དེ་ཡང་ལོ་མ་ལོན་པ་མཛུབ་ཚིགས་འོག་མ་དང་བར་གྱི་རྩ་དེ་ཁྲག་ཐོན་
གཏར། མེ་བཙའ་དགོས་རིགས་ལ་སྨྲ་བ་ཧ་ཅང་ཆུང་བའི་མེ་བཙའ་གསུམ་ལས་མི་མང་བར་སྐྱི་ཚོས་ཙམ་གྱིས་ཆོག
ཆུ་ལྕག་ནི་སྐར་ཆུ་བུམ་པར་བླུགས་པས་བསྒྲེངས་པ་དང་། མས་འདྲེན་ནི་ལོ་མ་ལོན་པ་ལ་རེང་བུ་བྱ་བ་དང་། ལོ་
ག་ཅིག་ལོན་པ་ལ་ནི་རུ་ཧའི་སྨན་ཁུ་ཆུ་སྲང་གཅིག་( ཁྱོར་ཕྱེད་》དང་། དེ་ནས་ལོ་རེ་ལོན་གྱིན་སྲང་རེ་བསྐྱེད་ནས་
འཇམ་པོས་བཅོས་སོ། །
བྱེ་བྲག་གི་བཅོས།
༡ རགས་པ་བརྒྱད་ལས།（༡)བྲང་ནད་ལ་ཚ་གྲང་གཉིས་ལས། ཚ་བའི་བཅོས་ནི། མན་རྒྱུད་དུ། ཟས་
སྨན་ཆུ་མདའ་གཏར་དང་མེ་བཙས་བཅོས། །ཞེས་པ་ལྟར། ཟས་ཤ་གསར་མར་གསར་ཞོ་དར་སོགས་བཏང་ཞིང་
དྲོད་བཅུད་ཀྱི་རིགས་མི་བཏང་། སྨན་དུ་རྒྱུད་ཀྱི་ག་བུར་བཞི་པ་བཏང་ཞིང་། གློ་དང་བསྡོངས་པར་དེའི་སྟེང་ལི་ག་
དུར་དང་། ཕོ་བར་སུག་སྨེལ་བསྣན། སྐྱངས་ན་ཆུ་མདས་བྲན་པ་དང་། སྐྲངས་པ་གསོབ་ནས་དྲུག་འགོ་གཏར།
སྟོད་དུ་སྐྲངས་ན་སྤྱི་གཙུག་དང༌། དཀར་ནག་མཚམས་ནས་གྱེན་ཚོན་གང་བཅལ་དེ་ནས་གཡས་གཡོན་ཚོན་རེ་
ཕུན་རེ་བཅལ་བ་དཔལ་ཁབ་གསང་། དེ་སྟེང་ཚོན་རེ་བཙལ་བ་ཐུགས་ཁབ་གསང་། དེ་སྟེང་ཚོན་རེ་བཙལ་བ་བྱ་
རོག་མིག་དང་། སྐེ་སྟོང་ཙ་ར་ཁུང་ནས་ཐུར་དུ་ཚོན་དོ་གཞལ་བའི་ས་རུ་བསྲེག སྨད་དུ་སྐྲངས་ན་སྙིང་རྩ་དང་དཀར་
ནག་མཚམས་དང་། གློ་དང་བསྡོངས་ན་ཚིགས་པ་ལྔ་པ། ཕོ་བར་བསྡོངས་ན་ཕོ་གསང་ཚིགས་པ་བཅུ་གཉིས་པ་
དང་ལྷན་གསང་རྣམས་བསྲེག གྲང་ནད་ཤིན་ཏུ་རྙིང་ནས་ཤ་སེར་གྱི་མདོག་ཆགས་ཤིང་། འགུལ་ན་ངུ་ཞིང་མ་ལ་
འཆང་བ། འཁུན་པ་འདོན་ཞིང་ནུ་མ་ནུ་ཚེའང་ཡང་ཡང་བཅད་ནས་ནུ་བ་དེ་འདྲར་གྱུར་ཚེ་ཙན་དན་དཀར་པོ། གི་
ཝཾ། བསིལ་གསུམ་སྦྱར་བ་བཏང་ཞིང་། རྗེས་གཅོད་ཚིགས་པ་བདུན་པ་དང་ལྷེན་སྣའི་རྩེ་བསྲེག བྲང་ནད་གྲང་བ་ལ་
ཛཱ་ཏི་གསུམ་ཐང་བཏང་ཞིང་། ཤིང་ཀུན་གསུམ་པ་བུར་དཀར་དང་སྦྱར་བ་བྱིན། ཁ་ཟས་བསིལ་དྲོད་སྤེལ་ནས་
བཏང་བ་དང༌། སྣུམ་ནན་གྱི་ཚན་དོ་བྱ། མེ་བཙའ་གོང་མ་རྣམས་ཀྱི་སྟེང་དུ་ཚིགས་པ་བཞི་པ་བསྲེག་ཅིང་མཇིང་པ་
རེངས་ན་ལྟག་པའི་གཡས་གཡོན་གཉིས་བསྲེག རླུང་དང་བསྡོངས་ནས་མགོ་ལག་འདར་བ་སོགས་ལ་སྟར་གའི་
ཚིལ་དང་། སྤྲ་ཚིལ་ལ་ཆང་ཚན་མོ་བླུགས་པའི་ཐང་བླུད་ནས་རྔུལ་དབྱུང་བྱེད་པ་མཆོག་གོ།
(༢） གློ་ནད་ཚ་གཟེར་ལ་གསོ་ཐབས་ཞི་སྦྱང་གཉིས་ལས། ཞི་བྱེད་ནི། ཧོང་ལེན། བོང་དཀར་གཉིས་ཀྱི་
བསྡུས་ཁུར་རྒྱུད་ཀྱི་གི་ཝཾ་དྲུག་པའི་ཕྱེ་མ་སྦྱར་ལ་བཏང་བ་དང་། བྱིས་པའི་གློ་བར་ཚད་པ་ཚེ་ན་ཧོང་ལེན་བརྒྱད་པ་
414



གཏོང་། སྦྱང་བ་ནི། ཨ་རུ་མཆུ་སྐུང་ཧོང་ལེན་དུར་བྱིད་གསུམ་གྱི་བསྡུས་ཁུར་གླ་རྩི་གཉིས་པའི་ཁ་བསྒྱུར་བཏབ་ལ་
འཁྲུ་རུ་གཞུག དེས་ཀྱང་མ་ཐུབ་ན་ཕྱི་རྒྱུད་ལྟར་གྱི་ག་བུར་རྒྱལ་བློན་གསུམ་པ་བསྟེན། ཚ་སུབས་ཀྱི་ནད་ལ་གུར་
གུམ། ཅུ་གང༌། ཤུ་དག་གསུམ་ཀ་ར་དང་སྦྱར་ནས་བཏང་བ་དང་། ཞི་དཀའ་བ་ལ་ཤིང་མངར་སྲོ་ལོ་བཅས་པའི་ཐང་
བཏང་ཞིང་། རྒྱུད་ཀྱི་ག་བུར་བཅུ་གཉིས་པ་བཏང་ཞིང་རྔུལ་དབྱུང་བག་ཕྱེས་ཕྱི། གཏིང་ཐོན་དཀའ་ན་གླ་རྩི་བཅུ་
བདུན་པ་ཞོ་ལ་བཏབ་ནས་རྒྱུན་དུ་བསྟེན། མཇུག་ཏུ་སྣོད་ཀ་རུ་ཐུང་གཏར་བའམ་སྐྱུ་རུའི་རིགས་བསྟེན་པས་རུང་
ངོ༌། །ཚ་སུབས་རྒས་ནས་ལུད་པ་རྣག་ཏུ་ཐོན་པ་ལ། བྱ་ཙིབཞི་པ་ཀ་ར་དང་སྦྱར་བས་རྣག་དྲངས་པའམ། ཡང་ན་
ཙན་དཀར་དང་། བསིལ་གསུམ། བསེ་རུ་སྦྱར་བས་རྣག་ཚད་སྐེམ་པ་དང་། རོ་སྟོད་ཆུ་ཡིས་བྲན་ལ་གསར་འཇམ་ཁ་
ཟས་ཀྱིས་བཅོས། རླུང་གློ་ ཐང་པོའི་ནད་ལ། སྨན་ད་ཏྲིག་ཀ་ར་པི་ལིང་རྣམས་མར་གསར་དང་སྦྱར་བའི་ལྡེ་གུ་
བཏང་བ་དང་། ཅུ་གང་བཞི་པའི་ལྡེ་གུ་ཡང་གཏོང་། དེའི་རྗེས་སུ་ག་དུར་གསུམ་བུར་དཀར་དང་སྦྱར་ལ་བྱིན། ཟས་
སུ་མར་དཀར་དང་བུར་དཀར། ལུག་ཤ་གསར་འཇམ་སོགས་བཏང༌། སྐྱེད་ཆུང་ཞིང་ལུས་སྐྲངས་ན་སྤོས་དཀར་ལ་
པའི་བཤལ་གྱིས་སྦྱང་བ་དང་རྗེས་སུ་གློ་གསང་ཚིགས་པ་བཞི་པ་དང་ལྔ་པ་བསྲེག་
（༣）མཆིན་ནད་ཚ་བའི་རིགས་ལ། མ་བུ་གཉིས་ཟས་དྲོད་བཅུད་ཅན་སྤང་ཞིང་ཤ་གསར་མར་གསར་ཞོ་
དར་སོགས་བསྟེན་པ་དང་། སྨན་དུ་ཏིག་ཏ་དང་བ་ཤ་ཀའི་བསྡུས་ཁུར་བྲག་ཞུན་ཁརྡ་སྦངས་ལ་མང་དུ་བླུད་པ་དང་།
ཡང་ན་ཨ་རུ་དང་སྐྱུ་རུ་གཉིས་ཀྱི་བསྡུས་ཁུར་ཁ་ཆེ་གུར་གུམ་དང་། བལ་གུར། དྲི་ཡང་ཀུ་གསུམ་བཏབ་པ་ཀ་ར་དང་
སྦྱར་ནས་བླུད། རྒྱུད་ཀྱི་ག་བུར་དྲུག་པ་དང་། གུར་གུམ་བདུན་པ། གི་ཝཾ་དགུ་པ་དང༌། ཀྲི་ཀ་ཧན་བཅུ་གསུམ་སོགས་
གང་འོས་བསྟེན་པ་དང་། ཁྱད་པར་མཆིན་པར་གཉན་ཚད་རྒྱས་ན་གྷོ་ཁྱུང་བསྟེན་པ་སོགས་གང་འཕྲོད་རིག་པས་
དཔག སྐྱེད་ཆུང་ན་ཨ་རུ་གསུམ་པས་སྦྱང་བར་བྱ་བ་དང་། འགྱིངས་ན་ཕྱི་རྒྱུད་ནི་རུ་ཧ་བར་མ་རེང་བུར་བྱས་པས་
བསུ། བཤང་མདོག་དམར་སེར་དྲི་མ་ཆེ་ན་ནི་རུ་ཧ་རྣོན་པོ་མིན་པ་འཇམ་པོས་སྦྱང་། བཤང་མདོག་དཀར་སྔོ་དང་
རྩམ་པ་ཞོ་སོགས་འཁྲུ་ན་ཟུངས་ལ་གནོད་པའི་རྟགས་ཡིན་ཕྱིར་མྱུར་དུ་བཅད་ཅིང་། ཕོ་སྟོད་ཚིགས་པ་དགུ་པ་ལ་
སྐར་ཆུས་བརྡེག མཇུག་ཏུ་མཆིན་པའི་ཟུར་གསང་དང་། སྦྲུལ་མིག་ཚིགས་པ་དགུ་པ་དང་བཅུ་གཉིས་པ་སོགས་
བསྲེག དེ་ཡང་ཚ་བ་མ་ཚོམས་པ་ནས་བསྲེགས་ན་མེ་དྲོད་བསྐྱེད་ནས་ཚ་བ་འཕེལ་བའི་རྐྱེན་བྱེད་པ་དང་། རྗེས་ལ་
མ་བསྲེགས་ན་མཆིན་པ་རང་གནས་ཀྱི་སར་མི་འཁྱོལ་བའི་སྐྱོན་བྱུང་བས་ན་བསྲེག་པའི་དུས་ཚོད་ཤེས་པ་གལ་
ཚེའོ། །མཆིན་ནད་གྲང་བབས་ལ། སྨན་དུ་འབྲས་གསུམ་གྱི་བསྡུས་ཁུར་གུར་གུམ་དང་ཅུ་གང་གིས་བསིངས་ལ་
བཏང་པའམ་སྒ་སྐུ། ཛཱ་ཏི། སུག་སྨེལ་གསུམ་གྱི་བསྡུས་ཐང་བཏིང་ལ། རྒྱུད་ཀྱི་གླུ་སྒང་གསུམ་པ་ཕྱི་རྒྱུད་རྒྱམ་ཚྭ་
415



གསུམ་པ་དང་། ལྟག་པ་སྤྲད་ལ་བཏང་བ་དང༌། ཀྲི་ཀ་ཧན་བཅུ་པ་བཏང་། མ་བུ་གཉིས་ཀའི་ཟས་སུ་མར་གསར་ཕྱེ་
ཐུག་དང་། ཤ་གསར་གྱི་ཚོ་ཁུ་བསྟེན་ཞིང་། རྙིང་པ་དང་བཅུད་ཆེན་གྱི་རིགས་རྣམས་སྤང་བ་དང་། མེ་ཏོག་སྣ་
ཚོགས་ཀྱི་ལུམས་ཀྱིས་བདུག་པར་བྱ། སྦྱང་བ་བྱ་དགོས་ན་དུར་བྱིད་དྲུག་པའི་ཁུ་བར་གློ་དང་བསྡོངས་ལ་སྤོས་
དཀར། ཕོ་བར་མ་ནུ་པུཀྐོར། མཁྲིས་པར་སྒ་སྐྱ་བསྣན་ལ་བཏང་ཞིང༌། སྨན་དང་བུ་རམ་སྤེལ་ལ་བཏང་། ནད་
སྟོབས་བྲི་ནས་ཚིགས་པ་དགུ་པ་དང་བཅུ་གཉིས་པ་དང་། ལྟེ་བ་ནས་གཡས་གཡོན་དུ་སོར་རེ་གཞལ་བའི་ཟུར་
གཉིས། མཆིན་པའི་ཟུར་གསང་དང་རྩིབ་ཐུང་གཉིས་རྣམས་བསྲེག་གོ།
（༤) འཁྲུ་ནད་ཚ་བ་ལ། ཟས་ཕྱེ་ཐུག་དང་འབྲས་ཐུག་ཉུང་དུ་ཡང་ཡང་བཏང་བ་དང་། རྗེས་ལོ་ཐོ་གསར་
ཚོ་ཁུ་དང་འོ་ཟན་ལ་མར་དཀར་བཏབ་པ་བསྟེན། སྨན་དུ་རྒྱུ་མ་བསྲུང་བ་དང་ཚད་པ་གཞོམ་པ། འཁྲུ་བ་བསྐུལ་བ་
དང་བཅད་པ་བཞིའི་སྒོ་ནས་བཅོས་དགོས་ཏེ། རྒྱུ་སྲུང་ལ་ས་མྱག་བསྡུས་ཁུར་གླ་རྩི་བཏབ་པ་དང་། །ནས་རྙིང་གི་
ཕྱེ་ཐུག་ཚོས་པ་ལ་མར་གསར་དང་རྒྱམ་ཚྭ་བཏབ་པས་རྒྱུ་མ་མི་འདྲུལ་ཞིང་འཇམ་འདྲེད་པར་བྱེད། ཚད་པ་
གཅོག་པར་ཕྱི་རྒྱུད་ག་བུར་རྒྱལ་བློན་གསུམ་པ་དང་། ཙན་དན་དཀར་པོ་ཆུ་ལ་བརྡར་བའི་ཁུ་བར་གུར་གུམ་དང་གླ་
རྩི་བཏབ་པ་བཏང་བ་དང་། ཡང་ན་ཕྱི་རྒྱུད་ཨིནྡྲ་བཞི་ཐང་རྒྱུན་དུ་བསྟེན། འཁྲུ་མདོག་དམར་ན་བྲག་ཞུན་གྱི་ཐང་
དང་། སེར་ན་གི་ཝང་གི་ཐང་། སྨུག་ན་རེ་རལ། ལྗང་ན་སྐྱེར་ཤུན། དུད་ཁ་བྱུང་ན་གླ་རྩི་བཅས་ཀྱི་ཐང་བཏང་བ་
དང་། ཟུངས་ཁྲག་བྱུང་ན་དོམ་མཁྲིས་ཀྱིས་བཅད། འགྱིང་ཞིང་འཁྲུ་བའམ་ཟུག་ཅན་ཉུང་ངུ་ཡང་ཡང་འཁྲུ་ན།
སྔོན་བུ་ཁྲོན་བུ་དོང་ག་གསུམ་དང་ཨ་རུའི་བསྡུས་ཁུས་འཁྲུ་བ་བསྐུལ། ཐ་མར་ཚ་བ་ཆོགས་ནས་བཅད་པ་ནི། བྲག་
ཞུན་དགུ་པ་དང་མྱང་འབྲས་ལྔ་པ་སོགས་གཏོང་བ་དང་། གཞན་ཡང་འཁྲུ་གཅོད་ཀྱི་སྨན་རྣམས་འབྲས་ཀྱི་ཐུག་
པར་བཏབ་ནས་བཏང་བ་དང་། ཞོ་བཙོས་ལ་བཏབ་པ་བཏང་ཞིང་གྲོ་མའི་ཕྱེ་མ་བྱིན། རྐང་ལག་རྗེ་ངར་གྱི་ཉཱ་བཞི་
ཆུ་ལྕག་གིས་བསྒྲང་བར་བྱའོ། །གྲང་བས་འཁྲུ་བ་ལ། བཟང་པོ་བཞི་པ་དང༌། ཛཱ་ཏི་བཞི་པ། སེ་འབྲུ་དྭངས་གནས་
དང་། གསེར་མདོག་ལྔ་པ་སོགས་ལུས་ཟུངས་དང་ནད་སྟོབས་ལ་བསྟུན་ནས་གཏོང་། སྤྲིན་བཟང་པོའི་ཆུ་ལ་ད་ཏྲིག་
བཏབ་ནས་བཏང་བས་ཆད་པར་འགྱུར། དེས་ཀྱང་ཆད་དཀའ་བ་བྱུང་ན་ཚིགས་པ་བཅུ་གཉིས་པ་དང་ལྟེ་བ་བསྲེག་
（༥） སྐྱུགས་པའི་ནད་ཚ་བ་ཅན་ཁྲག་ཏུ་འབྱུང་བ་ལ་འདམ་བུ་ཀ་ར་དྲུག་པ་སྦྲང་དང་སྦྱར་ལ་བཏང་བ་
དང་། མཁྲིས་པར་སྐྱུགས་ན་བློན་པོ་གསུམ་སྟེང་དུ་ཤེལ་ཙེ་དང་ཀ་ར་སྦྱར་བ་བཏང་། གྲང་བས་སྐྱུགས་པ་ན་ཛཱ་ཏི་
བཞི་པ་བུ་རམ་དང་སྦྱར་ནས་བཏང་རྗེས་ཤ་གསར་ཚོ་ཁུ་ལ་ལ་ལ་ཕུད་བཏབ་ནས་བཏང་། སྐྱུགས་པ་བཅད་དཀའ་
416



ན་ལྷན་སྣའི་རྩེ་དང་སྤྱི་གཙུག་བསྲེག ཟས་ཤ་གསར་དང་སྐོམ་ཆང་འཇམ་བྲིད་ནས་བཏང་། གྲང་རྐྱེན་གྱིས་ནུ་ཞོ་
སྐྱུགས་ན་ཀརྫཀ་རི་དང་ཚ་བ་ལྔ་སྦྲང་བཅས་ཞུན་མར་སྦྱར་བ་བསྟེན། ཟས་མི་འཇུ་ཞིང་མིག་སེར་ལ་གསུས་པ་ཆེ་བ་
བཅས་ཀྱི་རྟགས་ལྡན་ཞིང་སྐྱུག་ན། ཕོ་བར་ཟན་དྲོན་གྱིས་དུགས་བྱ་ཞིང་། དོང་གྲ་བསྣན་པའི་སེ་འབྲུ་ལྔ་པ་བཏང་
བ་དང་། ཆུར་སྐྱུག་ན་འབྲས་ཐུག་ལ་ལ་ལ་ཕུད་བཏབ་པ་བཏང་། རྩམ་པར་སྐྱུག་ན་སྨྱུང་བར་བྱས་ཏེ་ལྟོ་བཀུག་པས་
འཚོ་བ་ཡིན་ནོ། ། །
(༦) རིམས་ནད་ལ། འབྲས་གསུམ་སླེ་ཏྲེས་རྣམས་ཀྱི་བསྡུས་ ཐང་འཇམ་པོ་དང་། མ་ནུ་བཞི་ཐང་།
འཕྲུལ་ཐང་ལྟ་བུ་མ་ལ་བྱིན་ནས་རྔུལ་དབྱུང་ཞིང་། གཙོ་བོ་བརྒྱད་པའམ། རྒྱུད་ཀྱི་གུར་གུམ་བཞི་པ་བཏང་། ནད་
སྟོབས་ཆེ་ན་གུར་གུམ་བཞི་པའི་སྟེང་ག་བུར་བསྣན། གཉན་ཚད་དང་བཅས་ན་ན་གཅིག་ཤེས་ཀུན་གྲོལ། གློ་མང་
ན་རྒུན་འབྲུམ་དང་ཅུ་གང་ཆུར་བསྲེས་པ་བཏང་བའམ། བློན་པོ་གསུམ་སྦྱོར་དང་གློ་ཚད་ཀུན་སེལ་སོགས་བཏང་།
ཚད་རྙིང་ལ་བུ་གསུམ་གྱིས་སྦྱང་བ་དང་། དེ་རྗེས་ཕྱི་རྒྱུད་ཅུ་གང་བདེ་བྱེད་ཆེན་མོ་སྦྱར་ལ། བསིལ་རིགས་ཀྱི་ཟས་
བསྟེན་པ་ལས་དྲོད་བཅུད་ཀྱི་རིགས་དུག་དང་འདྲ་བས་སྤོང་དགོས་ལ་རླུང་ཚད་འདོམས་པ་རི་ཐང་མཚམས་སུ་
སླེབས་དུས་ཨ་གར། ཛཱ་ཏི། སླེ་ཏྲེས། སྒོག་ཐལ་སྦྱར། བསིལ་ཡང་དྲོད་བཅུད་ཀྱི་རིགས་སྤེལ་ཏེ་ཉམས་སད་བཏང་
ངོ༌། །
(༧) ལྟེ་ནད་ལ། ལྟེ་མཁྲུང་གི་ནད་ལ་གླ་རྩི་བདུན་པ་གུ་གུལ་གྱི་ཆུར་སྦྱངས་ལ་བཏང་བའམ་གཅིག་ཤེས་
ཀུན་གྲོལ་དང་། བློན་པོ་གསུམ་སྦྱོར་སོགས་ནད་ཚབས་ཆེ་ཆུང་དང་སྦྱར་ནས་བཏང་། ལྟེ་འཁོར་གྱི་ནད་ལ་མཁན་
པ་དྲུག་པ་དྲོན་མོར་བསྲོས་པས་བདུག་ཅིང་རྣག་ཏུ་ཁུགས་པའི་སྨན་ཀླད་རུལ། མཁན་པ། ཕབས་གསུམ་ཆང་དང་
སྦྱར་བའི་སྐྱོ་མ་བྱུགས་ལ་རྣག་རུས་མཛེར་གྱིས་བརྟོལ་ནས་རྨ་ཁར་མའི་ནུ་ཞོ་ལ་གུར་གུམ་སྦྱར་བ་བྱུགས་པའམ་སྔོ་
སྟག་ཤའི་ཁནྡ་སོགས་བྱུག ལྟེ་མཁྲེགས་ལ་མའི་རྒྱབ་རྩ་དྲུག་འདུས་གཏར་བའི་ཁྲག་ལ་ཕག་རིལ་སྦྱར་བ་བྱུག་ལ་བྱ་
སྤུས་མནན། ལྟེ་རྣག་ལ་བྲག་སྤོས་བཞི་པའི་ཕྱེ་མ་རྨ་ཁར་གདབ་བོ། །
(༨）རྡེའུའི་ནད་ལ་གསར་པའི་དུས་སུ་རྒྱ་ཚྭ་བཞི་པ་མར་དང་སྦྱར་ནས་བཏང་བ་དང་། དེའུ་རྒྱས་ན་གོང་
གི་གཅིན་འགགས་སྐབས་ཀྱི་ཚ་སྦྱོར་ཆེན་མོས་བཤིག ལམ་རྗེས་འགགས་ན་རྩ་དང་སྲུབ་མིན་སར་དེའུ་རང་གིས་
དྲས་སྟན་བྱས་ནས་དྲལ་ལ་དབྱུང་བའམ། ཚ་ལ་བསྲེགས་ཐལ་ཐུན་ཆུང་རེ་བཏང་བས་ལམ་རྡེལ་རལ་བར་འགྱུར་བ་
དང་། སྡིག་པ་བསྲེགས་པའི་ཐལ་བ་ཆུ་གྲང་གིས་འཕུལ་བས་ཀྱང་རྡེ་ནད་སེལ་ལོ།
༢ ཕྲ་བ་བརྒྱུད་བྱེ་བྲག་གི་བཅོས།
417



(༡) མགོ་སྐྲངས་ལ་མཚོག་མ་དང༌། སྡུད་སྒོ། སྤྱི་གཙུག་གསུམ་གྱི་རྩེ་འཕྲང་མེས་བསྡམས་ཤིང་། རྒྱུ་
ཚེངས་བྱས་ནས་བསིལ་སྨན་གང་རིགས་བྱིན་ལ། བཅོས་འཇམ་པོ་བཀོལ་བས་ཐུབ།
(༢） གྲེ་བའི་ནད་ལ། གླ་རྩི། རུ་རྟ། གི་ཝཾ་རྣམས་ཀ་ར་དང་སྦྱར་བ་ཁོང་དུ་བཏང་བ་དང་། ཨ་རུ་དང་དུར་
བྱིད། གླ་རྩིའི་ཁུ་བ་བཏབ་ནས་བཏང་བས་བཤལ་བྱའོ། །
(༣）མཚེར་ནད་ལ། ཚབས་ཆེ་བར་ཀ་ཀོ་ལ་དང་། ཨ་རུའི་ཐང་བཏང་བ་དང་། ཀོ་ལ། སུག་སྨེལ། ལི་ཤི
གི་ཝཾ། གསེར་མེ། ཏིག་ཏ། སླེ་ཏྲེས་རྣམས་སྦྱར་བ་དང་། མཆེར་ནད་གྲང་བར་དྭ་ལིས། སུག་སྨེལ། ཤིང་ཚ། ཁ་རུ་ཚྭ་
བཅས་སྦྱར་བ་བསྟེན་ཞིང་། དཔྱད་དུ་གཞོགས་གཡོན་རྩིབ་མའི་སྟེང་དུ་མེ་ཡིས་བསྲོ། །
(༤) མཁྲིས་ནད་ལ། ཕྱི་རྒྱུད་རྒྱམ་ཚྭ་གསུམ་པར་ཀ་ར་སྦྱར་བ་བཏང་བ་དང་། འབྲས་གསུམ། ཏིག་ཏ་
གསེར་མེ་སྦྱར་ནས་གཏོང་། ཚད་སྟོབས་ཆེ་ན་རྒྱམ་ཚྭ་གསུམ་པར་ཏིག་ཏ་དང་ཀ་ར་བཏབ་ལ་བཏང་ཞིང་ཨན་སྟོང་
ཚིགས་པ་དང་པོ་དང་བཅུ་གཅིག་པ་བསྲེག་ཅིང་མཁྲིས་རྩ་གཤའ་རིང་ས་གཏར།
(༥） ཕོ་བའི་ནད་ལ་རྒྱུད་ཀྱི་སེ་འབྲུ་བཞི་པ་དང་། ཞི་གསེར། སེ་འབྲུ་དྭངས་གནས་སོགས་གང་རིགས་
བཏང་བ་དང་། ན་གཟེར་བྱེད་པར་མངོན་ཚེ་རུ་རྟ་དྲུག་པ་གཏོང་རྒྱུ། ཟས་གྱོང་བསིལ་རིགས་སྤངས་ཤིང་། ཕོ་
གསང་མདུན་གྱི་དབུས་མ་དང་། རྒྱབ་ཀྱི་ཚིགས་པ་བཅུ་གཉིས་པ་བསྲེག་གོ།
(༦)ལོང་ནད་ལ། ཚ་ཤས་ཆེ་བར་ཏིག་ཏ། སྙ་ལོ། རུ་རྟ་གསུམ་གྱི་ཐང་དང་། གྲང་ཤས་ཆེ་བར་ཁ་རུ་ཚྭ་
དང༌། སེ་འབྲུའི་ཐང་བཏང་ཞིང་། འུར་འཁྲོག་དང་གསུས་སྦོས་བྱུང་བ་ལ། སེ་འབྲུ་སུག་སྨེལ། སྒ་སོགས་ཀྱི་ཐང་
གཏོང་། ལོང་ནད་ཐུན་མོང་ལ་སེ་འབྲུ་དྲུག་པ་བསྔགས་ཤིང་། རྒྱབ་གསང་ཚིགས་པ་བཅུ་དྲུག་དང་མདུན་གྱི་ལྟེ་
བའི་གཡས་གཡོན་ཚོན་རེ་གཞལ་བ་བསྲེག་གོ །
（༧） ས་ཟོས་ཀྱི་ནད་ལ། རྒྱུད་ཀྱི་གླུ་སྒང་བཅུ་གཅིག་པ་མར་དང་སྦྱར་ནས་གཏོང་ངོ་། །
（༨） ཞོ་རས་ཀྱི་ནད་ལས། རླུང་གྱུར་ལ་འབྲས་གསུམ་སྨན་མར་དང་། མུ་ལ་ཏནྟི། ཏི་མུ་ས། ཐང་ཤིང་ཀ་
ར་མར་ལ་སྦྱར་བ་བྱིན་ཞིང་། ཙིཏྲ་ཀ་དང་རུ་རྟ་གཉིས་ཀྱི་བསྡུས་ཐང་བཏང་། མཁྲིས་གྱུར་ལ་ཨ་རུ་དྲུག་པ་བསྐོལ་
བའི་ཁུ་བ་བླུད་པ་དང་། སླེ་ཏྲེས། པ་ཏོ་ལ། ཉེ་ཤིང་། ནིམ་པ། ཙན་དན་རྣམས་བསྐོལ་ཁུ་མ་བུ་གཉིས་ལ་གཏོང་།
བད་གྱུར་ལ་རྒྱམ་ཚྭ། ཤིང་མངར། པི་ལིང་གསུམ་མར་དང་སྦྱར་བ་བྱིན་ཞིང་རྒྱུད་ཀྱི་བོང་དཀར་བརྒྱད་པ་བསྐོལ་
བའི་ཁུ་བ་བླུད། ལྡན་དང་འདུས་པའི་ནད་ལའང་དེ་མཐུན་གྱི་གསོ་བ་སྦྱོར་བ་དང་། ནུ་མ་ཤོར་ན་བྱིས་པའི་སྣ་ཁུང་
གི་རྩེ་ལ་མེ་བཙའ་གཅིག་བཏབ་པས་ཕན་ནོ། །
418



༣ ཞིབ་ཚེགས་བརྒྱུད་བྱེ་བྲག་གི་བཅོས། །
（༡） མིག་ནད་ལ། ཕྱི་རྒྱུད་གསལ་བྱེད་སྨན་མར་བཏང་ཞིང་། སྐྱེར་བའི་ཁཎྜ་ནུ་ཞོར་སྦྱར་བའམ་རྡོ་དྲེག་
དཀར་པོ་ནུ་ཞོར་སྦྱར་བ་མིག་ཏུ་བླུད། དམར་ཚག་གིས་ན་བ་ལ་ཚྭ་ཆུས་བཀྲུས་ཏེ། སྐྱེར་བའི་ཁརྡ། ཁ་གུར། གླ་རྩི་དྲི་
ཚོར། ག་བུར། དོམ་མཁྲིས་བཅས་པའི་དྭངས་ཁུ་མིག་ཏུ་བྱུག་གོ།
（༢) རྣ་བའི་ནད་ལ། རྣག་འཛག་ན་མ་བུ་གཉིས་ལ་བཅུད་ཀྱིས་གསོ་ཞིང་ཁོང་དུ་འབྲས་གསུམ་སྨན་མར་
གཏོང་བ་དང་ཕྱི་ནས་གསུར་དུད་ཀྱིས་བདུག་པ་བྱ། ཚིགས་པ་བཅུ་གསུམ་མེ་ཡིས་བསྲེག རྣག་འོང་བ་ལ། རྒྱམ་ཚྭ།
རྒྱ་ཚྭ། ཁ་རུ་ཚྭ་གསུམ་ཆ་སྙོམས་མར་ཁུའི་ནང་བསྐོལ་ཏེ་དྲོད་ཡལ་ཙམ་གྱི་ཚེ་ན་ཐིགས་པ་རེ་རྣ་བར་བླུག རྣ་བར་
ཟུག་གཟེར་ཆེ་ན་ཨུག་སྣུམ་བླུགས། རྣ་བ་འགྲམས་ན་ནག་མཚུར་དང་རུ་རྟ། གླ་རྩི་རྣམས་ཆུར་སྦྱངས་ལ་རྣ་བར་
གཅིག་པ་དང་། རྒྱ་སྐྱེགས་དང་རུ་རྟའི་ཁུ་བ་ཁོང་དུ་བཏང་ངོ༌།
(༣） ཁ་ནད་ལས། བཙའ་ཐོར་ལ་ཤ་ཚིལ་སོགས་ཀྱི་གསུར་བདུག་བྱ་ཞིང་། ཁོང་དུ་གླ་རྩི་བཏང་ལ། སྤྱི་
གཙུག་ཏུ་བཙོད་ཀྱི་མེ་བཙའ་གདབ། བསེན་ཐོར་ལའང་གླ་རྩི་ཁོང་དུ་བཏང་ཞིང་། ཤུ་དག རུ་རྟ། ཨ་རུ་གསུམ་སྲུང་
དང་སྦྱར་ལ་བྱིན། སེར་མཚུར་ཆུ་གྲོང་ལ་སྦྱངས་པས་ཁ་འཁྲུ་བ་ཡིན།
(༤） རྨེན་བུའི་ནད་ལ། འཕྲུལ་ཐང་དང་། སེང་ལྡེང་དགུ་པ། སྤོས་ཁྱུང་། གུར་ཁྱུང་སོགས་རྟགས་དང་
བསྟུན་ནས་གང་འཕྲོད་བཏང་བ་དང་། དཔྱད་དུ་ལྷེན་སྣའི་གཡས་སྤྲུལ་མིག་ངོས་བསྲེག་ཅིང་། ཁོང་དུ་དོམ་མཁྲིས་
བཏང་།
(༥）སྲོག་རྩའི་ནད་ལ། སྤོས་ཁྱུང་འཇམ་པོའི་སྦྱོར་བ་བསྔགས་ཤིང་། ཨན་སྟོང་ཚིགས་པ་དང་པོ་དང་།
དགུ་པ། བདུན་པ་བཅས་བསྲེག་པ་ནི་སྲོག་རྩར་ཆུ་སེར་ཞུགས་པ་སེལ་བའི་མཆོག་གོ།
（༦) ཤ་ནད་ལ། ཤ་དང་ཁྲག་གི་ཚོད་མ་ལེགས་པར་སྦྱིན་པས་སེལ་བ་ཡིན་ནོ། །
(༧)སྲིན་ནད་ལ། གླ་རྩི་བཞི་པའི་ཕྱེ་མ་འོ་མར་བཏབ་ལ་བཏང་ཞིང་། དུར་བྱིད། སྒ་སྐྱ། བྱི་ཏང་ག་
གསུམ་གྱིས་སྦྱང་བར་བྱ། དེས་ཀྱང་མ་ཕན་ན་སྲིན་གྱི་རྟ་ཁྲག་ཡིན་པས་དྲུག་འདུས་དང་ཕོ་བའི་རྭ་རྩ་གཏར་བར་
བཤད་དོ། །
(༨） ཐོལ་ནད་ལ། བད་མཁྲིས་སེལ་བའི་སྨན་མ་ལ་བཏང་བ་གལ་ཆེ་ཞིང་། ཙན་དན་དཀར་པོ་དང་།
སྐྱེར་བའི་ཁཎྜ་སྦྲང་དང་སྦྱར་བ་བླུག་པ་དང་། །ཙན་དན་དཀར་པོ་དང་ཀ་ར་ཆུར་སྦྱར་བ་ཁོང་དུའང་བཏང་། དེས་
ཀྱང་མ་ཞི་ན་ཕུག་རོན་བྲུན་སེར་ཙམ་བརྔོས་ལ་ནུ་ཞོས་བྲན་པ་བྱུགས་པས་རྣག་ཏུ་བཀུག་ལ་རུས་མཛེར་ལྟ་བུས་
419



དབུག་པ་གཅེས་སོ། །
ཀོང་སྤྲུལ་ཟིན་ཏིག་ལས། བྱིས་པའི་བཅོས་ཆུང་དཔྱད་པདྨ་གཅེས་ཕྲེང་སོགས་གཏེར་བྱོན་རྣམས་ལས་ཞིབ་
ཏུ་ཤེས་དགོས་ཀྱང་མདོར་བསྡུས་ན་རྩ་ལ་བརྟག་པ་དང༌། རྟེན་འབྲེལ་ལ་བརྟག་པ་གཉིས་ལས། དང་པོ་སྤྱིར་བརྟག་
པ་ནི་རྣ་བ་ལག་པ་ཀུན་གྱི་རྩ་དམར་ལ་བཤན་ན་ནད་ཡོད་རྟགས། སྦོམ་ཕྲ་མེད་པར་སྙོམ་ན་འཕྲལ་ཟུག་ཚེ་ཡང་
ཕུག་སྐྱོན་མེད། མདོག་དམར་ཞིང་སྙོམས་ལ་ཤིང་ལོ་རྒྱས་ན་ནད་མེད། རྣ་བ་དང་ལག་པ་གཡས་གཡོན་གྱི་རྩེ་དང་
པོ་གཉིས་གུག་ན་འཆི། བར་པ་གཉིས་གུག་ན་གསོ་དཀའ། ཐ་མ་གཉིས་གུག་ན་ནད་གཞི་ཡོད། རྩ་ཆད་ན་འཆི།
ཁྱད་པར་སྙིང་རྩ་ལ་ངེས། རྣ་བ་གཡོན་པར་སྙིང་མཚེར་མཁལ་མའི་རྩ། གཡས་པར་གློ་མཆིན་མཁལ་གཡས་རྩ་ཡིན་
པས་ཉི་མདངས་ལ་བརྟགས་པས་དམར་ནག་རྒྱས་ན་ཚ་བ། སེར་སྐྱ་སྟོང་ན་གྲང་བ། འཛིང་ཞིང་སྦན་སྦུན་མང་ན་
གདོན་རྩ། གཏན་ནས་མི་གསལ་ན་འཆི་བར་བཤད། གསང་བའི་ལ་ཉེ་བརྟགས་པ་ནི། བུས་མ་ནུས་པའི་སྔོན་དུ་
ཕོར་པ་གཙང་མ་གཉིས་སུ་ཆུ་བླུག་པ་ལ་ནུ་ཞོ་ཉུང་ངུ་རེ་སོ་སོར་བཞོས་པས། ཁ་ལ་ལིང་གིས་ལྡིང་བའམ་ཆུ་དང་འོ་
མ་འདྲེས་ན་འཚོ། མ་འདྲེས་པར་ཕྲོམ་ཕྲོམ་འདུག་ན་འཆི། གཏིང་དུ་ཧྲིལ་གྱིས་སོང་ན་ན། ཁ་གཏིང་གི་བར་ཀ་བ་
བཙུགས་ན་འདྲེ་གདོན་ཡིན་ཅིང་དེའང་ནུ་ཞོ་གཡས་པ་ཕོ་གདོན་དང་གཡོན་པ་མོ་གདོན་དུ་ངོས་བཟུང་ལ་རིམ་གྲོ་
གཏོ་བཅོས་དེ་ལུགས་བྱ། གཉིས་ཀར་མ་འདྲེས་པར་གཏིང་དུ་སོང་ན་སྤང་། གཅིག་འདྲེས་གཅིག་མ་འདྲེས་པའམ།
གཅིག་ཁ་དང་གཅིག་ཞབས་སུ་སོང་ནའང་གསོ་དཀའོ། །གཞན་ཡང་ནུ་ཞོ་གཏིང་སོང་གྲང་བ། བར་དུ་ཚ་བ།
ཁར་རླུང་། མིག་མང་རིས་སུ་བྱུང་ན་ཤི་གསོན་བྱེད་མ། ཆུ་མདོག་ཏུ་གྱུར་ན་མི་འཚོ། འདྲེས་ན་འཚོ་བའང་བཤད་
དོ། །སྨན་ནི་རིམས་ཚད་ལ་ཕྱི་རྒྱུད་ཀྱི་གུར་གུམ་བདུན་པ་ཁ་སྒྱུར་གང་དགོས་དང་བསྟུན་པ། བློན་པོ་སུམ་སྦྱོར། ཀྱི་
ཀ་ཧན། གཙོ་བརྒྱད་འཇམ་པོར་བསྡེབས་པ་རྣམས་དང༌། ཁྱད་པར་བྱུང་པའི་གློ་ཚད་ཀུན་སེལ་ལམ་གཅིག་ཤེས་
ཀུན་གྲོལ་ཁ་སྒྱུར་ཅན་ཟབ། །
ཆམས་པ་གློ་འཁུན་ཅེས་འཁུན་པ་ཅུང་ཟད་བྱེད་པའི་གཟེར་རིམས་བྱིས་པ་མྱུར་དུ་སྲོག་འཕྲོག་པ་དེ་ལ།
བསིལ་གསུམ། རུ་རྟ། ཙནྡན་དཀར་དམར། གུ་གུལ་ནག་པོ། གླ་རྩི་རྣམས་སྦྱར་བ་ཆུ་བསྐོལ་གྲང་གིས་འཕུལ། འདི་
ལ་ག་བུར་སྦྱོར་བའི་རིགས་སྣང་ཡང་དེང་སང་གཉན་ཡོད་སྐབས་ཆེ་ཆུང་གང་ལའང་སྦྱར་སྲོལ་མི་འདུག གྲང་བ་ལ་
གོ་ཐལ་བདུན་པ་དང་། སེ་འབྲུ་བརྒྱད་སྦྱོར། འཁྲུ་སྐྱུགས་རིགས་ལ། བྲག་སྐྱ་ཧའོ། གུར་གུམ། ཅོང་ཞི། འབྲས་ཕྱེ་
སྦྱར་བས་གཅོད། གྲང་འཁྲུ་ལ་མྱང་ཙིསྤུས་མར་དང་སྦྱར་བ་བཏང་། ཕོ་ནད་ལ་མན་ངག་བསིལ་སྦྱོར་ཡང་འཕྲོད། །
བྱིས་པའི་ཁ་ལྕེར་འབྲུམ་བུ་དཀར་ཆུང་ཉུང་འབྲུ་ཙམ་གྱིས་གང་། ཚད་པ་ཆེ་། གྲེ་བ་འགགས་པ་ཁ་ཚའི་ནད་
420



དམ་ཁ་ལང་བ་ལ། བློན་པོ་གསུམ། འབྲས་བུ་གསུམ། གུ་གུལ་བཅས་བསྡེབས་པ་ཁོང་དུ་བཏང་། ཡང་ན་རུ་རྟ་གླ་རྩི།
ཨ་རུ་གུ་གུལ། ཤུ་དག་སྦྱར་བ་བཏང་། དེས་མ་འཚོ་ན། བྱ་ཕོའི་ཟེ་ཁྲག གླ་རྩི། སྐུ་གའི་སྒོ་གཞོབ། གི་ཝཾ༔ རུ་རྟ། སྤྱི་
གཞུར། སྦལ་པའི་ཤ་རྣམས་ཞིབ་པར་བཏགས་ལ་ཆུས་ཁོང་དུ་འཕུལ་བ་ཟབ། སྐྱོ་གའི་སྒོ་གཞོབ་ར་འོས་སྦྱངས་ནས་
ཁར་བྱུག ཡང་རུག་པའི་ཁུ་བ་དང་ར་ཁྲག་བསྲེས་ནས་བྱུགས་པས་ཀྱང་ཕན། ཡང་གཙུག་ནད་ཅེས་པ་ཁའི་ནང་དུ་
འབྲུམ་བུ་ཞིག་འབྱུང་བ་དེ་སེར་པོར་སོང་བ་དང་། སྤྱི་གཙུག་ཏུ་བཙོད་ཀྱི་མེ་བཙས་བསྲེག ཅུ་གང་། གུར་གུམ། གི་
ཝཾ། གླ་རྩི། མོན་ལུག ཨ་རུ། ལི་ཤི། ཤིང་མངར་སྦྱར་བའི་ཕྱི་མ་བཏང་བས་འཚོ། སྤྱིར་བྱིས་པ་ལ་སྨན་སྣ་མང་པོ་དང་
ཚ་གྲང་ཤས་ཆེའི་རྩུབ་པའི་སྨན་སྦྱོར་བཏང་མི་རུང་ཞིང་བརྟགས་བཅོས་ཀྱང་དཀའ་བས་བཀའ་གཏེར་གྱིས་མན་
ངག་ཕྱོགས་བསྡུས་སྔ་མ་རྣམས་ཀྱིས་མཛད་པ་ལས་ཤེས་དགོས། ཕལ་ཆེར་གདོན་ནད་ཤས་ཆེ་བས་བྱིས་གདོན་གྱི་
མདོས་ཆེ་ཆུང་གང་ཤེས་དང་། ཆུ་གཏོར། ཆ་གསུམ་མང་དུ་བཏང་། གཟུངས་གྲྭ་ལྔ་ཀློག་པ་སོགས་བྱའོ། །
བརྡ་འགྲོལ།
༡ རྒྱུན་ཤེས་ཀྱི་བུ། —དྲང་སྲོང་ཆེན་པོའི་ཁོངས་སུ་གཏོགས་པ་གང་ཞིག སེམས་ཅན་གྱི་རྒྱུན་ཤེས་པ་གང་དེའི་བུ་
ཡི་མིང་ཡིན་པར་གསུངས་སོ། །
༢ མངལ་འཁྲི། —མངལ་ནི་བུ་སྣོད་དང་འཁྲི་ནི་ཆགས་པའི་དོན་ཏེ། བུ་སྣོད་དུ་བུ་ཆགས་པ་ཞེས་པའི་དོན་ནོ། །
༣ སྦྲུམ་རླུང་། སྦྲུམ་མ་བཙས་དུས་ཁྲག་མང་འཛག་ཅིང་ན་ཟུག་ལྡང་བ་སོགས་ལ་བརྟེན་ནས་རླུང་ནད་ལྡང་བ་
ལ་ཟེར། །
༤ ––བློའམ་བློའི་བྱེད་ལས་སམ་ཡོན་ཏན། བློ་ལྡན་ནམ་མི་བརྗེད་སོགས་ལའང་གོ་རུང་ངོ༌། །
༥ སྲིའུ། དེ་སྔོན་བྱིས་པ་ཤི་མྱོང་བར་བཙས་པའི་བྱིས་པ་ལ་སྲིའུའམ་ཡ་མ་ཟེར།
༦ ཟབ་རྐུད། —གོས་ཆེན་ཚོས་སྣ་འཛོམས་པ་རྒྱབ་ལྷུག་བཏགས་སུ་ཡོད་པ་ཟ་འོག་གམ་ཟབ་ཆེན་ཞེས་པ་དེའི་
རྐུད་པ་ལ་ཟེར། །
༧ གཏའ་གཟུགས། —གཏའ་ནི་ཕྱི་སྲུང་ངམ་མཚམས་བཅད་པའི་བརྡ། གཏའ་གཟུགས་ནི་གཏའ་མའམ་གཏའ་
བཅོས་གཟུགས་པ་སྟེ། ཁང་ཁྱིམ་གྱི་ཕྱོགས་མཚམས་རྣམས་སུ་བྱིན་རྟེན་ཁྱད་པར་ཅན་ལྟ་བུ་བཀུར་བསྟི་
དང་བཅས་བཞུགས་སུ་གསོལ་ཏེ་ཕྱི་བསྲུང་གི་ཆོ་ག་བྱ་ཐབས་ཤིག་ཡིན། །
༨ རྣ་བ་གཤོག་པ། རྣ་བའི་འདབ་ཕྲུམ་དྲང་པོར་ལངས་པ། །
421



༩ ཨ་བ་སེ། —བྱང་ལུགས་ཀྱིས་རྩྭ་ཨ་ཝ་དང་འོལ་མོ་སེ་གཉིས་ལ་གོ ཟུར་ལུགས་ཀྱིས་ཡོངས་དཀར་ལ་ངོས་འཛིན་
པའོ། །།
༡༠ ཞིབ་ཚགས། —ཕྲན་ཚེགས་སམ་ཕྲན་བུ། ཕྲན་ཆུང་ལ་གོ་
༡༡ ཧྲེང་ཧྲེང་པོར། མཁྲེགས་པའི་རྣམ་པ་ཅན་ཏེ་རྐང་མགོ་ཕྱིར་རེངས་ནས་བསྐུམ་མི་ཤེས་པར་གོ་
༡༢ ཚ་གཟེར། --ཚ་དྲོད་ཚེ་བ་ལ་གཟེར་ཟུག་ཡོད་པར་གོ
༡༣ ཚ་སུབས། —ཚ་བ་འཐིབས་པ་སྟེ་ཚ་དྲོད་ཤིན་ཏུ་རྒྱས་པ་ལ་གོ་
༡༤. མདན་ཤིག་འཕྲུག —མལ་སྟན་ལ་ལག་པས་འཕྲུག་པ། ཡང་ན་བྱིས་པ་རང་དང་མ་ལ་འབྲད་ཚུལ་སྟོན་པ་
ཞེས་ཀྱང་བཤད་པའོ། ། །
༡༥ རྡུལ་འཐིབས། —རྔུལ་ཆུ་མང་དུ་འཛག་པ། །
༡༦ སྲི་མཚན་ངན་པ། རྟགས་མཚན་ངན་པའམ་ལྟས་ངན་པ།
༡༧ བཙའ་ཐོར། ལྷན་སྐྱེས་ཀྱི་ནད་དེ་ཁ་ནང་དུ་ན་ཟུག་ཆེར་མེད་ཅིང་ཐོར་བ་སེར་པོ་འོང་བ་ཞིག་ཡིན།
༡༨ བསེན་ཐོར། —ཁ་ནང་དང་ལྕེ་སྟེང་དུ་ཐོར་བ་དཀར་ཆུང་ཉུང་འབྲུ་ཙམ་མང་པོ་འབྱུང་ལ་རིམས་དང་འདྲ་
བར་ཚ་བ་སྐྱེ་བ་ཞིག་གོ། འདི་ལ་ཁ་ཚའི་ནད་དམ་བྱིས་པ་ཁ་ལངས་པའང་ཟེར་རོ། །
༡༩ ཕོལ་ནད། –ཕོལ་ནད་འཕོངས་ཀྱི་རྩ་སྐྲངས་ནས་རྣག་ཏུ་འགྱུར། ཞེས་འཕོངས་ནད་དང་དོན་འདྲའོ། །
༢༠ ཧྲིད་པ། རྙིད་པའི་དོན་ཡིན།
བསམ་གཞིག
༡ བྱིས་པ་བཙའ་ཐབས་དང་བཙའ་དུས་ཀྱི་ཉེར་སྤྱོད་དེ་བྱིས་པ་བདེ་སྲུང་གི་ཆེད་དུ་ཡིན་ནམ་ཨ་མ་བདེ་
སྲུང་གི་ཆེད་དུ་ཡིན། རྒྱུ་མཚན་ཅི།
༢ བྱིས་པར་ནད་ཕོག་པའི་ཐུན་མོང་སྤྱིའི་མངོན་ཚུལ་གང་དང་གང་སྟོན་ནམ།
༣ བྱིས་གློ་ཐང་པོ་དང་ཚ་གཟེར་གཉིས་བཅོས་སྐབས་རྩ་དོན་གང་བཟུང་ནས་བཅོས་དགོས།
422



སློབ་ཚན་ཉེར་དྲུག་པ། མོ་ནད་གསོ་བ།
མོ་ནད་ཅེས་པ་ནི་མངལ་དང་། ཟླ་མཚན། ནུ་མ་བཅས་ལས་བྱུང་བའི་བུད་མེད་ཁོ་ན་ལ་འབྱུང་བའི་ནད་
ཡིན་པའི་ཕྱིར་མོ་ནད་ཅེས་བརྗོད་པ་དེ་ལ་མངལ་ནད་རླུང་མཁྲིས་བད་ཀན་ཁྲག་དང་འདུས་པ་སྟེ་ལྔ་དང་། ཁྲུག་
ཚབས་བཅུ་དང་རླུང་ཚབས་དྲུག་སྟེ་རྩ་ནད་བཅུ་དྲུག སྐྲན་གྱི་ནད་དགུ། སྲིན་བུའི་ནད་རིགས་གཉིས་ཏེ་མོ་ནད་
གཙོ་བོ་སུམ་ཅུ་རྩ་གཉིས་དང་། ཕལ་པའི་ནད་བརྒྱད་བཅས་བསྒྲིལ་བས་བཞི་བཅུ་ཐམ་པ་ཡོད་པ་དེ་རྣམས་སྤྱི་བྱེ་
བྲག་ཕལ་པ་གསུམ་གྱི་སྒོ་ནས་བཤད་པར་བྱའོ། །
དང་པོ། མོ་ནད་སྤྱི།
མོ་ནད་སྤྱི་དེ་ལའང་མོ་ནད་འབྱུང་བའི་རྒྱུ་རྐྱེན་དང་ནད་རིགས་རྟགས་བཅོས་བཅས་རྣམ་པ་བཞིའི་སྒོ་ནས་
བསྟན་པ་ཡིན་ནོ། །
གཅིག རྒྱུ་རྐྱེན།
དྭངས་མ་ཁྲག་ཤ་ཚིལ་རུས་རྐང་ཁུ་བ་སྟེ་ལུས་ཟུངས་བདུན་གྱི་ཕྱི་མ་ཁུ་བ་དེ་ལ་དཀར་དམར་གཉིས་ཡོད་པ་
དེ་ལ་ཁམས་དཀར་དམར་ཡང་ཟེར་ཞིང་། དེ་དག་ལས་དཀར་ཚའི་དྭངས་མ་དེ་རྩ་དབུ་མའི་ཡར་སྣ་དང་། དམར་
ཚའི་དྭངས་མ་དེ་དབུ་མའི་མར་སྣ་ལ་གནས་པ་ཡིན་ལ། དེ་གཉིས་ཀྱི་ཆ་ཤས་ལུས་ཀུན་ལ་ཁྱབ་པ་ལས་བུད་མེད་ལ་
དམར་ཚའི་སྙིགས་མ་ཁྲག་ཏུ་གྱུར་པ་ཟླ་མཚན་དམར་པོར་གྱུར་ཏེ་ལོ་བཅུ་གཉིས་ལོན་པ་ནས་ལྔ་བཅུའི་བར་དུ་ཟླ་
རེ་བཞིན་འཛག་པས་མིང་ལའང་ཟླ་མཚན་ཞེས་བྱ་སྟེ། མངལ་གྱི་ནང་དུ་ཁུ་བ་འཛིན་ཅིང་ཕྲུ་གུའི་ཤ་ལ་སོགས་པའི་
ལུས་ཀྱི་ཆ་ཤས་སྐྱེད་པའི་རྒྱུ་ཡང་བྱེད། དཀར་པོའི་དྭངས་མ་མ་རང་གི་ལུས་གསོས་ཡིན་པས་མི་བབས་ཀྱང་སྙིགས་
མ་འོ་མར་གྱུར་ནས་ནུ་མ་ལ་རྒྱས་ཏེ་ཕྲུ་གུའི་གསོས་སུ་འགྱུར་བ་ཡིན་ལ། དེ་ལ་ཟས་སྤྱོད་དམན་ལྷག་ལོག་པ་སོགས་
423



རྐྱེན་ཅི་རིགས་ཀྱིས་བུད་མེད་ཀྱི་ནད་རྣམས་སྐྱེད་པ་ཡིན་ནོ། །
གཉིས། ནད་རིགས་ཀྱི་དབྱེ་བ།
མངལ་ནད་ལྔ་གོང་དུ་གསང་ནད་གསོ་བའི་སྐབས་སུ་བཤད་ཟིན་པ་དང་། འདིར་རྩི་ནད་བཅུ་དྲུག་པོ་དེ་
དག་མདོར་བསྡུ་ན་ནད་དེ་གསར་པའི་དུས་ཁྲག་ཚབས་ཞེས་པ་སྤྱི་དང་། ཡུན་རིང་ལོན་ནས་རླུང་དང་བསྡོངས་
པས་རླུང་ཚབས་ཞེས་པའི་སྤྱིའི་དབྱེ་བ་གཉིས་སུ་བསྟན་པ་ཡིན་ནོ། །
གསུམ། མོ་ནད་སྤྱིའི་རྟགས།
མོ་ནད་སྤྱིའི་རྟགས་ལ་རྐེད་པ་དང་ཆུ་སོ་མན་ཆད་ཀྱི་རུས་པ་རྣམས་ཁོལ་ཞིང་ན་ལ་རྒྱུ་ཞབས་ཚ་འབྲབ་བྱེད་
པ་དང་། རོ་རྒྱབ་མཆིན་དྲི་སོགས་གཟེར། རྩ་རྣམས་ཚ་འཁྱུག་བྱེད་ཅིང་། གདོང་དང་ལུས་ཡོངས་ཚོར་བ་མེད་
པའམ་བེམ་པ། ཤ་མདོག་དམར་ལ་སྐྱངས་ཤིང་། ཤུ་བ་དང་འབྲུམ་ཕྲན་འོང་ཞིང་ཚ། མངལ་ཁྲག་འཛག་པའམ་
ཡང་ན་འཁྱིལ་བ་དང་རྣག་ཏུ་འགྱུར། ཡང་ན་རྣག་ཁྲག་དང་ཆུ་སེར་རྣག་འཛག་པའང་སྲིད་ཅིང་། རྩ་ཆུ་ལ་ཚ་
རྟགས་དང་། སྐོམ་དད་ཆེ་ཞིང་བསིལ་ལ་སྲེད་པ་འབྱུང་ངོ༌། །རླུང་ཚབས་ཀྱི་རྟགས་ལ་ཚིགས་རྣམས་ཁོལ་ཞིང་སྙིང་
མི་བདེ་བ་དང་། མགོ་བོ་འཁོར་ཞིང་མགོ་རུས་གྲང་བསིལ་བྱེད། ལུས་ཀུན་སྐྱངས་ཤིང་ཤ་མདངས་བར་དུ་ན། ཤ་
རྣམས་གཡོ་ཞིང་སྦོ་ལ་སྦྲིད་པ་དང་། མིག་མི་གསལ་ཞིང་སྙིང་འདར་ལ་འཕྱོ་བ། སྨྱོ་འབོག་གམ་བརྗེད་ངས་ཚེ། ཆུ་སོ་
དང་རྒྱུ་ཞབས་བསྡམ་ཞིང་ཟ་ཁུར་འབབ་ལ་ཟླ་མཚན་མི་ཆོད་པར་རྒྱུན་དུ་འབྱམས་པར་བྱེད། དེ་ཡང་ཁྲག་ཚབས་
ཕལ་ཆེར་གྱིས་ཁྲག་སྐྲན་དུ་འདྲིལ་ནས་བུ་ཆགས་པ་ལྟར་འགྱུར་ལ། རླུང་ཚབས་ཕལ་ཆེར་གྱིས་སྙིང་རླུང་དང་སྨྱོ་
འབོག་གི་ནད་གཅིན་སྙི་སོགས་སུ་འགྱུར་བར་བྱེད་པ་ཡིན་ནོ། །གཞན་ཡང་མོ་ནད་ཀྱི་རྩ་ནི་ཆུ་སེར་རྩ་ཡིན་པས་
དལ་དང་མཁྲང་འབུར་རྒྱུ་བར་དཀའ་བ་སྟེ། ལེགས་པར་བརྟག་ན་རྩ་ཞར་ཞིང་འདར། མངལ་ཚད་སྐྱེས་ན་ཁྲག་
ཚད་མེ་ལྟར་འབར། །མངལ་སྲིན་ཞུགས་ན་མ་ཞུ་བ་དང་འདྲ། །ལེགས་པར་བརྟག་ན་རྩ་དཔངས་ཞན་པས་
དམའ། །མོ་ནད་ཆུ་ནི་ངེས་མེད་ཆུ་སྣོད་ལས། །རུལ་དང་རྙོགས་དང་ཁ་དོག་སྣ་ཚོགས་མངོན། །མོ་ནད་ཕྱི་ཡུལ་
ཁ་སྐམ་ཞིང་ལུས་ཉམ་ཆུང་། མངལ་ནས་ཁྲག་དང་ལྷུ་བ་ཆུ་སེར་འཛག ལུས་ཚ་ལ་རྩ་སྦྲིད་ཅིང་ཁ་སྐོམ་དད་ཆེ། བརླ་
རྐེད་ན། མངལ་དུ་རླུང་སྐྱེས་ན་མངལ་ཁ་རྔུལ་ཞིང་གཅིན་དྲི་བྲོ། ཁ་ཅིག་དྲི་ཆུ་སྲི་བའམ་སྙི་བའོ། །
424



བཞི། མོ་ནད་སྤྱིའི་བཅོས་ཐབས། །
ཁྲག་ཚབས་སྤྱི་ལ་ཟས་སྤྱོད་སྨན་དཔྱད་བཞི་བསིལ་དྲོད་སྤེལ་མར་བཏང་བའི་སྒོ་ནས་བཅོས་དགོས་པ་དང་།
སྨན་ལ་འབྲས་བུ་གསུམ་དང་། སླེ་ཏྲེས། པི་པི་ལིང་། མོན་ཆ་ར་དང་ཨ་རུའི་བསྡུས་ཐང་བཏང་ལ། མོ་བཙུན་ཉེར་
འཚོ་ཆུ་སྐོལ་གྱིས་དབུལ་བས་མོ་ནད་ཁྲག་ཚབས་སེལ། ཡང་ན་སྨྱུག་རྩི་དྲུག་ཐང་དང་། སྨྱུག་རྩི་ཉེར་ལྔ། སྟར་བུ་བཅུ་
དགུ་པ་སོགས་གང་འཕྲོད་བཏང་། རོ་སྟོད་གཟེར་ཤས་ཆེ་ན་ཁྲག་ཤས་ཆེ་བས་ཙན་དན་བཅོ་བརྒྱད་དང་། ཨ་གར་
སོ་ལྔ་སོགས་བཏང་། དེ་ལྟར་ཞི་བྱེད་ཀྱི་རིགས་བཏང་བས་ཞི་དཀའ་ན་འཁྲུག་གཤེར་གྱི་རིགས་བསྔགས་པས་དེ་ལ་
རྒྱུད་ཆེན་ནས་འབྱུང་བའི་ལྟོ་གཤེར་ཆེ་ཆུང་གང་རིགས་བཏང་ལ། དེ་རྗེས་སེ་འབྲུ་ཀུན་ཕན་དང་གཡུ་རིལ་བཅུ་
གསུམ་ལྟག་པ་སྤྲད་ལ་གཏོང་བའམ། ཡང་ན་ནང་རྩའི་འཁྲུས་གཤེར་ལ་སྔོན་འགྲོ་སྒ་སྐུའི་ཐང་བཏང་ཞིང་། མེ་ཏོག་
སྣ་ཚིགས་དང་། གྲོག་ཞིང་། འབའ་ཆ་གང་རུང་ཆང་དུ་བཙོས་པའི་དུགས་ཀྱིས་རྒྱུ་ཞབས་བདུག འཁྲུས་དང་བསྐུ་
མཉེ་སོགས་བྱས་རྗེས་རྩ་གཤེར་མན་རྒྱུད་ནས་ཇི་ལྟར་བཤད་པའི་ཆོ་ག་བཞིན་བཏང་བར་བྱ། ཡང་ན་ཕྱིའི་རྩ་
གཤེར་ཆེ་ཆུང་ཅི་རིགས་གཅེའུས་མངལ་དུ་བཏང་ལ། གོང་བཞིན་རྒྱུ་ཞབས་ལ་དུགས་ཀྱིས་བདུག་ཅིང་ལག་པས་
མཉེ། དེ་ལྟར་བྱས་པས་མངལ་ཁྲག་འཁྱིམས་པ་དང་མངལ་སྐྲན་བུ་རོ་ལུས་པ་སོགས་མངལ་ནད་ཁྲག་ཚབས་མ་
ལུས་པ་སྦྱོང་བར་བྱེད་དོ། །
རླུང་ཚབས་སྤྱིའི་བཅོས་ཐབས། རླུང་ཚབས་ཀྱི་ནད་ལ་ཤ་བཅུད་དང་། ཆང་བཅུད། སྨན་བཅུད་སོགས་
བཅུད་མཐའ་དག་གིས་བཅོས་དགོས། ཤ་བཅུད་ལ་ལུག་ཐོང་པའི་ཕྱི་ནང་གི་ཤ་སྣ་ཚོགས་ཞིབ་པར་བརྡུངས་པ་
ལེགས་པར་བཙོས་པའི་ཚ་བ་ལ་འོ་མ་དང་། མར་གསར། ཛཱ་ཏི། པི་པི་ལིང་། ཤིང་ཚ་སོགས་ཁ་ཚར་བཏབ་ལ་གསུམ་
ཡར་བསྟེན་པའམ་ཡང་ན་རྒྱུད་ཆེན་ནས་འབྱུང་བ་བཞིན་ཤ་བཅུད་སྦྱར་ལ་བསྟེན་ཞིང་། སྐོམ་དུ་གར་ཆང་བླུད་ལ་
ལུས་གྲང་དུ་མི་འཇུག་ཅིང་། བསེར་བུ་མི་ཕོག་པའི་སར་བསྡད་པས་རླུང་ཚབས་སེལ་ལོ། །
གཉིས་པ། མོ་ནད་བྱེ་བྲག་པའི་ནད།
མོ་ནད་བྱེ་བྲག་པའི་རྒྱུ་ནི་ཟླ་མཚན་དེ་ཆུ་སེར་རླུང་གིས་བསྐྱེད་དེ་རྩ་དང་དོན་སྣོད་སོགས་སུ་བྱེར་བ་ལས་རྩ་
ནད་ཅེས་བྱ་བའི་ཁྲག་ཚབས་དང་རླུང་ཚབས་ཀྱི་ནད་རིགས་བཅུ་དྲུག་དང་། ཟླ་མཚན་དང་ཆུ་སེར་རླུང་གིས་
425



མངལ་དུ་བསྒྲིལ་བ་ལས་ཚབས་སྐྲན་ཆུ་བུར་ཅན་སོགས་ཚབས་སྐྲན་གྱི་ནད་དགུ། མངལ་སྲིན་ལངས་པ་དང་ཁྲོས་
པའི་མ་རུ་ཙེ་དང་ཨ་སོ་སྟེ་ནད་རིགས་རྣམ་པ་གཉིས་བཅས་སྐྱེད་ཅིང་འབྱུང་བ་ཡིན་ནོ། །
གཅིག མོ་ནད་བྱེ་བྲག་པའི་དབྱེ་བ།
མོ་ནད་བྱེ་བྲག་ཏུ་དབྱེ་ན་སྐབས་འདིར་ཁྲག་ཚབས་ལ་གློ་བ་དང༌། སྙིང༌། མཆིན་པ། མཆེར་པ། མཁྲིས་པ་
མཁལ་མ། རྒྱུ་མ༔ འོ་མ། ནུ་མའི་ཁྲག་ཚབས། ཁྲག་ཚབས་གོར་པ་བཅས་བཅུ་དང་། རླུང་ཚབས་ལ་མགོ་དང་། རུས
པ། སྙིང་། མཁལ་མ། ཕོ་བ། རྒྱུ་མའི་རླུང་ཚབས་བཅས་དྲུག་སྟེ་རྩ་ནད་ཅེས་པའི་ཚབས་ནད་བཅུ་དྲུག སྐྲན་ནད་ལ་
ཚབས་སྐྲུན་ཆུ་བུར་ཅན་དང༌། ཁྲག་སྐྲན་ཧྲེམ་པོ། ཤ་སྐྲན་བེམ་པོ། རྨེན་སྐྲན། ཕོ་སྐྲན། སྐྲན་རོ་ནག་པོ། རྩ་སྐྲན་
ལིང་བ། ས་བོན་སྐྲུན། ཁྲག་སྐྲན་ཟ་ཁུ་དང་བཅས་པ་དགུ། སྲིན་བུས་བསྐྱེད་པའི་ནད་གཉིས་ཏེ་བསྒྲིལ་བས་གཙོ་
བོའི་ནད་སྐབས་འདིར་ཉེར་བདུན་ཡོད་དོ། །
གཉིས། མོ་ནད་བྱེ་བྲག་པའི་ནད་རྟགས།
༡ ཁྲག་ཚབས་བཅུ་ལས། །
སྙིང་གི་ཁྲག་ཚབས་ནི་རོ་སྟོད་གཟེར་ལ་རྒྱུ་ཞབས་ཚ་ཞིང་རྒྱུ་མ་གཏུབས་སྙམ་བྱེད་པ་དང་། གློ་བའི་ཁྲག་
ཚབས་ནི་གློ་ལུ་མང་ལ་རོ་སྟོད་གཟེར་བ། རྩེ་ཆུང་རེངས་ཏེ་སྐྱེ་འགྱུར་དཀའ་བ། ཡན་ལག་སྦྲིད་ཅིང་ཁ་གདོང་སྐྲངས་
པ། མཆིན་པའི་ཁྲག་ཚབས་ནི་མིག་དམར་རམ་ཡང་ན་སེར་པོར་འགྲོ་ཞིང་། མཆིན་སྟེང་དང་མགོ་བོ་ན་བ། མཆེར་
པའི་ཁྲག་ཚབས་ནི་རྒྱུ་ཞབས་ན་ཞིང་གཟེར་བ་དང་། ཕོ་བ་འཁྲོག་ཅིང་མཆེར་པའི་སྟེང་དུ་ན་ཟུག་འབྱུང་བ། མཁྲིས་
པའི་ཁྲག་ཚབས་ནི་ལུས་ཀྱི་ཉམ་ཆུང་ཞིང་སྐོམ་དད་ཆེ་བ། གློ་ལུ་ཞིང་ཤ་པགས་གཉིས་ཀ་སེར་པོར་འགྲོ་བ་ཡིན།
མཁལ་མའི་ཁྲག་ཚབས་ནི་འདོམས་དབྲག་ལ་ཟ་འཕྲུག་འབྱུང་ཞིང་མོ་མཚན་ཚ་ལ། རྐེད་པ་དང་ཆུ་སོ་མན་ཆད་ཀྱི་
རུས་པ་ཁོལ་ཞིང་ཚ་བ། རྒྱུ་མའི་ཁྲག་ཚབས་ནི་རྒྱུ་མ་ཚ་ཞིང་གཏུབ་སྙམ་བྱེད་པ། འོ་ཚབས་ནི་ཟླ་མཚན་དེ་ཉིད་འོ་
ཁའི་ཆུ་འདྲ་བ་འཛག་ཅིང་། སྙིང་འཕྱོ་ལ་ཆུ་སོ་ན་ཞིང་སྐྱུག་སྙམ་བྱེད་པ། ནུ་ཚབས་ནི་ནུ་མ་སྐྲངས་ཤིང་ཟུག་གཟེར་
ཆེ་བ། ཁྲག་ཚབས་གོར་པ་ནི་ལུས་ལྕི་ཞིང་འགྲོ་མི་ཤེས་པ་དང་། རྒྱུ་ཞབས་ཁེངས་སྙམ་སེམས་ཤིང་ན་ཟུག་ལྡང་དུབ་
བྱེད་པ་སོགས་འབྱུང་བ་ཡིན་ནོ། །
༢ རླུང་ཚབས་དྲུག་ལས། མགོ་བོའི་རླུང་ཚབས་ནི་མགོ་བོ་འཁོར་ཞིང་མིག་ལ་ལིང་ཐོག་ཡོད་པ་དང་། རྣ་བ་
426



འོན་ཞིང་རྣག་ཀྱང་འཛག་ལ་སོ་འགྲམ་ན་བ། རུས་པའི་རླུང་ཚབས་ནི་རུས་པ་ཁོལ་ཞིང་གྲང་བ། ཚིགས་རྐང་དང་
མཚང་ར་བེམ་པོ་འགྱུར་བ། སྙིང་གི་རླུང་ཚབས་ནི་དྲན་པ་མི་གསལ་ཞིང་མགོ་བོ་འཁོར་ལ་རྣ་བ་འོན་པ། སྨྱོ་བའམ་
ཡང་ན་འབོག་པར་བྱེད་པ། མཁལ་མའི་རླུང་ཚབས་ནི་རྐེད་ཚིགས་ཁོལ་ཞིང་ན་བ། ལྷག་པར་གྲང་ན་ན་ཞིང་རྐེད་པ་
མན་ཆད་བཤལ་བ། ཕོ་བའི་རླུང་ཚབས་ནི་ཕོ་བ་སྦོ་ཞིང་འདྲིལ་ལ་ལྡང་དུབ་བྱེད་པ། ཁ་ཟས་ཀྱི་རིགས་འཇུ་དཀའ་
ཞིང་བསིལ་ཟས་ཤིན་ཏུ་གནོད་པ། རྒྱུ་མའི་རླུང་ཚབས་ནི་རྒྱུ་ཞབས་བསྡམ་ཞིང་ཟླ་མཚན་དུས་མེད་དུ་འབབ་པ་
ཡིན་ནོ། ། །
༣ སྐྲན་ནད་དགུ་ལས། མངལ་སྐྲན་ཆུ་བུར་ཅན་ནི་ཆུ་སྐྲན་ཆུ་བུར་ལྟར་ཆགས་ཤིང་རྒྱུ་སྨད་སྦོ་བ། ཆུ་སེར་
ཕྱིར་བབས་པས་ཟླ་མཚན་ཆུ་སེར་དག་ཏུ་འཛག་པ་དང་། ཁྲག་སྐྲན་ཧྲེམ་པོ་ནི་ཁྲག་རོ་འདྲིལ་བས་བུ་ཆགས་པ་
ལྟར་ཧྲེམ་ཞིང་རྒྱུ་ཞབས་ལྡང་དུབ་ཏུ་ན་བ། ཤ་སྐྲན་བེམ་པོ་ནི་བུད་མེད་གཞོན་ནུ་མ་ལ་སྐྱེས་པ་མང་པོས་འདོད་པ་
སྤྱད་པ་ལས་འབྱུང་བས་མངལ་གྱི་ཁ་འཆུས་ཏེ་དྭངས་མ་ཆུ་སེར་དུ་འཛག་ཅིང་སྙིགས་མ་འདྲིལ་བ་ཡིན་པས་མཁལ་
རྐེད་ཆད་སྙམ་བྱེད་པ་དང་། ཕོ་བ་རྫིང་ལ་ཟས་སྐོམ་གང་ཡང་འཇུར་མི་འདོད་པ། མཚང་ར་མི་ཐེག་ཅིང་རྒྱུ་ཞབས་
དང་དྲི་ཆུ་སྡོམ་པར་བྱེད་དོ། །ཆེན་སྐྲུན་ནི་བུ་མོ་ཆུང་ངུ་སྐྱེས་པ་དར་མ་དང་འཕྲད་དེ་མངལ་འགྲམས་ནས་རྨེན་བུ་
ལྟར་སྐྲན་ཆགས་ལ་ཁྲག་ནག་འཛག་ཅིང་ཤ་མི་སྐྱེ་བ་དང༌། དྲི་ཆུ་སྲི་ལ་ལྡང་དུབ་ན་ཞིང་ལུས་ཀྱི་སྨད་མི་ཐེག ཕོ་སྐྲན་
ནི་བུད་མེད་གཞོན་ནུ་ལ་སྐྱེས་པ་མང་པོས་འདོད་སྤྱོད་བྱས་དྲགས་པས་མངལ་དུ་དྲེག་པ་ཆགས་པ་རིམ་པས་ལུས་
ལ་ཤ་སྐྱེར་མི་འདོད་ཅིང་སྨད་བཤལ་བ། གཞོགས་ལྕི་ཞིང་དབུགས་རྒོད་ལ་སྙིང་མི་བདེ། སྐྲན་རོ་ནག་པོ་ནི་བུ་བཙས་
པའི་རྗེས་ལ་ཁྲག་རོ་འདྲིལ་བས་ཤ་མདོག་འགྱུར་ཞིང་ཚིགས་གཞི་སྐྲངས་པ་དང་། ལུས་ཀྱི་ཤ་བེམ་པོར་བྱེད་ཅིང་།
མཇུག་ཏུ་མཛེ་རུ་འགྲོ་བའང་ཡོད་པར་བཤད། རྩ་སྐྲུན་ལིང་པ་ནི་བུ་བཙས་རྗེས་རྩེ་འགྲམས་ནས་རྩ་ལ་སྐྲན་ཆགས་
པ་ཡིན་ལ་ཤ་རུས་ཁོལ་ཞིང་ན་བ། ས་བོན་གྱི་སྐྲན་ནི་སྐྱེས་པའི་ས་བོན་བུ་མི་ཆགས་པའི་སྐྱོན་ཡོད་པ་དེ་མངལ་དུ་
འདྲིལ་བས་ཤ་རུས་འཇིག་སྙམ་བྱེད་པ། ཁག་སྐྲན་ཟ་ཁུ་ནི་བུ་རོ་མངལ་དུ་ལུས་པས་སྲ་ལ་ཧྲེམ་པ། བུ་མི་ཆགས་ཤིང་
ཕྱིར་ཡང་ཡང་འཛག་ལ། ཁོང་པ་སྦོ་ཞིང་འུར་འཁྲོག་འབྱུང་བ། བཤད་མ་ཐག་པའི་སྐྲན་ནད་ཀྱི་རིགས་ཀུན་ཀྱང་
བྱིས་པ་ཆགས་པ་ལྟར་སྲ་ཞིང་འདྲིལ་བ་དང་། སྐབས་སུ་སྦོ་ཞིང་ན་ལ་གཟེར་ཞིང་ཆུ་སེར་འཛག་པ་ཡིན་ནོ། །
༤ མངལ་སྲིན་ལངས་པ་ནི་མཚང་ར་དང་མཚན་མ་ཟ་ཁོལ་བྱེད་ཅིང་། ནུ་མ་རྒྱས་ལ་སེམས་འཕྱོ་ཞིང་གཉིད་
ཡེར་བ། དོན་མེད་པར་ཕྱི་རོལ་དུ་འགྲོ་འདོད་པ། སྐྱེས་པ་དང་འཕྲད་འདོད་འབྱུང་བ། ལུས་ཀྱི་ཤ་སྐམ་ལ་མོ་མཚན་
ལ་དྲི་མ་ཤིན་ཏུ་མནམ་པ། སྲིན་བུ་ཁྲོས་པ་ནི་སྲིན་བུ་ལངས་བའི་དུས་སུ་སྐྱེས་པ་དང་མ་འཕྲད་པས་མཛུབ་མོ་དང་
427



ཤིང་བུ་སོགས་ཀྱི་ཕྲུགས་པས་སྲིན་ཁྲོས་ཏེ་མངལ་གྱི་ཁ་སྐྲངས་ཤིང་ཆུ་སེར་འཛག་པ་དང༌། ཤིན་ཏུ་སྲ་ཞིང་ན་ལ་
མཚན་མ་སྦོ་བ་སོགས་ཀྱི་ནད་རྟགས་ཡོད། །
གསུམ། མོ་ནད་བྱེ་བྲག་པའི་བཅོས་ཐབས།
༡ དེ་ཡང་ཁྲག་ཚབས་ཀྱི་རིགས་ཐམས་ཅད་ལ་ཟས་སྤྱོད་སྨན་དཔྱད་བསིལ་དྲོད་སྤེལ་མར་བཏང་ལ་བཅོས་
པ་དང༌། རླུང་ཚབས་ཀྱི་རིགས་ཐམས་ཅད་ལ་དྲོད་དང་བཅུད་བཏང་ལ་གསོ་བར་བྱ་ཞིང་། དེ་ཡང་སྙིང་གི་ཁྲག་
ཚབས་ལ་ཨ་རུའི་མཆུ་དང་། རྒྱམ་ཚྭ། ཤིང་ཚ་བཅས་པའི་ཐང་གཤེར་གྱིས་སྦྱངས་རྗེས་ཕྱི་རྒྱུད་ཀྱི་ཨ་གར་བརྒྱད་པ་
དང་། རྒྱ་རུ་བཅུ་བཞི་ནང་ནུབ་ཏུ་ལྟག་པ་སྤྲད་ལ་བཏང་། ཕྱི་རྒྱུད་ཀྱི་འབྲས་གསུམ་སྨན་མར་སྦྱར་ལ་བསྟེན་པ་དང་།
ཚིགས་པ་དྲུག་བདུན་བསྲེག ཁྲག་རླུང་སྙིང་སྲོག་སྟོད་གཟེར་ལ་ཀོ་བྱི་བདུན་པ་ཆང་གིས་དབུལ། ཨ་གར་བཅོ་
ལྔའང་བཏང་ན་ཟབ། སྲོག་རྩར་ཞུགས་ན་ཨ་གར་བརྒྱད་པ་དང་བཅོ་ལྔ་ནང་ནུབ་ཏུ་བཏང་། གློ་བའི་ཁྲག་ཚབས་ལ་
ལྟོ་གཤེར་ཆུང་བས་སྦྱངས་རྗེས་དྲུག་འགོ་གཏར་བ་དང་། ཅུ་གང་བདུན་པའི་སྟེང་རྒུན་འབྲུམ་དང་། ཤིང་མངར་
བསྣན་པ་བཏང་། ཡང་ན་ཙན་དན་བཅོ་བརྒྱད་བཏང་། དེ་རྗེས་དམར་པོ་གསུམ་གྱི་སྨན་མར་སྦྱར་བ་བསྟེན་ཞིང་།
ཚིགས་པ་བཞི་ལྔ་བསྲེག མཆིན་པའི་ཁྲག་ཚབས་ལ་གུར་གུམ་དང་། ཤིང་ཚ། པི་ལིང་། ཨ་རུ་མཆུ་སྐུང་གི་མཆུ་
རྣམས་ཆང་དང་སྦྱར་བས་སྦྱངས་རྗེས་རུ་ཐུང་གཡས་པ་གཏར་བ་དང་ཕྱི་རྒྱུད་ཀྱི་མཆིན་ཚད་སེལ་བའི་གུར་གུམ་
བདུན་པ་དང་ཅོང་ཞི་བསིལ་སྦྱོར་བསྟེན། མཇུག་ཏུ་ཚིགས་པ་བརྒྱད་པ་བསྲེག མཚེར་པའི་ཁྲག་ཚབས་ལ་རྒྱ་ཚྭ་
དང་། ཤིང་ཚ། དུར་བྱིད་བཅས་ཀྱིས་སྦྱངས་རྗེས་ཕྱི་རྒྱུད་ཀྱི་མ་ཞུ་གསར་རྙིང་འཇུ་བའི་སེ་འབྲུ་བརྒྱད་པ་བཏང་ལ།
ཚིགས་པ་བཅུ་གཅིག་པ་དང་མཆེར་སྟེང་བསྲེག མཁྲིས་པའི་ཁྲག་ཚབས་ལ་ཨ་རུ་དང་། ཁྲོན་བུ། གསེར་མེ་བཅས་
ཀྱི་འཁྲུས་བྱས་རྗེས་ཕྱི་རྒྱུད་ཀྱི་ཏིག་ཏ་བརྒྱད་པ་བཏང་ལ་མཁྲིས་རྩ་གཤའ་རིངས་གཏར་ཞིང་ཚིགས་པ་བཅུ་པ་
བསྲེག མཁལ་མའི་ཁྲག་ཚབས་ལ་ཤིང་ཚ་ཆང་ལ་བསྐོལ་བའི་ཁུ་བར་རྒྱ་ཚྭ་དང་། རྒྱ་རུ། བ་སྤུ། འོལ་མོ་སེ་བཅས་
པའི་ཁ་ཚར་བཏབ་པ་བཏང་ལ་བྱིན་གཞུག་གཏར། མཁལ་རྐེད་དང་རྒྱུ་ཞབས་སོགས་ན་ཤས་ཆེ་ན་ཨ་རུ་བཅུ་པའི་
སྟེང་ཙན་དན་དམར་པོ་དང་། མཛོ་མོ་ཤིང་། སེང་ལྡེང་། སྤོས་དཀར་རྣམས་བསྣན་པའི་སྦྱོར་བ་བ་སྤུ་དང༌། ར་མཉེ།
གཟེ་མའི་ཐང་གིས་དབུལ། རྩ་བ་ལྔའི་སྨན་མར་བསྟེན་པ་དང་། ཚིགས་པ་བཅུ་བཞི་པ་བསྲེག རྒྱུ་མའི་ཁྲག་ཚབས་
ལ་ལྕམ་རྩ་དང་ཨ་རུ་མཆུ་སྐུང་གི་ཐང་བཤེར་གྱིས་སྦྱངས། ལུས་སྟོད་དང་རྒྱུ་ཞབས་མི་བདེ་ན་ཞི་བྱེད་བཅུ་གཅིག་
དང་རྒྱ་རུ་བཅུ་བཞི་སོགས་གཏོང་བ་དང་། བདུད་རྩི་ལྔའི་དུགས་བདུག་ཅིང་ཚིག་ས་པ་བཅུ་བདུན་པ་བསྲེག འོ་
428



མའི་ཁྲག་ཚབས་ལ་འབྲུ་སྣ་ཚོགས་ཚད་ཀྱི་དུགས་བྱ་ཞིང་། ཤིང་ཚ་དང་། གཟེ་མ། ར་སྣམཱུ་ལ། སྒྲ། སྤང་རྒྱན་དཀར་
པོ་རྣམས་བུ་རམ་དང་སྦྱར་ལ་བཏང་། ནུ་མའི་ཁྲག་ཚབས་ལ་ཨ་རུ་དང་། ཀྱི་ལྕེ་དཀར་པོ། བ་ཤ་ཀ་རྣམས་ཀྱི་ཐང་
བཏང་རྗེས་གི་ཝཾ་དང་། མཚལ་དཀར། གླ་རྩི། དོམ་མཁྲིས། སྡིག་སྲིན། མིང་ཅན་ནག་པོ་རྣམས་སྦྱར་བ་ཁོང་དུ་
བཏང་། ཡང་ན་གུར་གུམ་བཅུ་བདུན་བཏང་བར་བྱ། བྱུག་སྨན་ལ་སྨན་ཆེན་དང་། ཤུ་དག་གླ་རྩི། བཙོད། གློ་སྒང་།
ཀྱི་ལྕེ། བྲག་ཞུན། རྒྱུ་ཚོས། ཞུ་མཁན། བུལ་ཏོག སྲན་ཕྱེ་རྣམས་སྦྱར་བ་ཕྱི་ནས་བྱུག། རྒྱབ་རྩ་དྲུག་འདུས་གཏར།
ཡང་ན་ཞག་གསུམ་ཚུན་ལ་གཉན་དང་རླུང་འདྲེས་པས་རྒྱ་ཚྭ་བཅུ་གཅིག་པའི་ཕྱེ་མའམ་རིལ་བུ་ཁོང་དུ་བཏང་ལ།
རྩ་བཤལ་བྱ་ཞིང་སྲུབ་ཀ་དང་། སྒ་ཏིག ལྕགས་ཀྱུ་བ། སྟག་ཤ ཀྱི་ལྕེ། ཨུག་ཆོས། ཧོང་ལེན་རྣམས་ཆ་མཉམ་སྦྱར་
བའི་ལུམས་ཀྱིས་ཟུག་རྔུ་ཞི་བར་འགྱུར་ཞིང་། ཁོ་སྨན་ལ་གོང་དུ་བཤད་པའི་སྨན་སྦྱོར་རྣམས་ལས་གང་དགོས་
བསྟེན་པ་དང་། བྱུག་སྨན་གྱིས་བྱུག་པ་སོགས་གོང་བཞིན་བྱ། ཁྲག་ཚབས་གོར་པ་ལ་འབྲུ་སྣའི་དུགས་བྱ་བའམ་ཡང་
ན་ཚ་དུགས་བྱ། ཁོང་དུ་ཤ་རུ་དང་། འོལ་མོ་སེ། རྒྱ་ཚྭ་གསུམ་ཆང་དང་སྦྱར་བ་བཏང་། ཡང་ན་སྟར་བུ་བཅུ་དགུ་པ་
དང་རྒྱུ་རུ་བཅུ་བཞིའི་སྟེང་སྤོས་དཀར་བཅུ་པ་གང་འོས་བསྡེབས་པ་བཏང་ལ། ལོང་རྩ་དང་ཡོབ་གོང་གི་རྩ་གཏར།
འདི་ལ་ཟས་སྐོམ་དྲོ་བ་འཕྲོད་དོ། །
༢ རླུང་ཚབས་དྲུག་ལས། མགོ་བོའི་རླུང་ཚབས་ལ་མགོ་ཁྲོལ་གྱི་སྦྱོར་བ་བསྟེན་ཞིང་ལུག་མགོའི་རུས་ཁུ་དང་
ཤ་དང་ཀླད་པ་བཅས་གྲོད་པར་བླུགས་ལ་བཙོས་པས་མགོ་བོར་བདུག་ཅིང་། མར་ཚང་དང་འབྲས་བུ་གསུམ་གྱི་
སྨན་མར་བསྟེན། སྲོག་རླུང་རྒྱས་པར་ཨ་གར་བརྒྱད་པ་བཏང་། ལྟག་པའི་སྡུད་སྒོ། མཚོག་མའི་འདུས་སོ། །སྤྱི་བོ་
རྣམས་སུ་མེ་བཙའ་གདབ། རུས་པའི་རླུང་ཚབས་ལ་ཐོང་ཚེར་གྱི་མཚང་རའི་རུས་ཁུ་ལ་ཐོང་ཚེར་རང་གི་མཚང་རའི་
ཤ་བཏབ། དེ་སྟེང་སྒ་པི་ཕོ་གསུམ་དང་། ཤིང་ཚ། སྨྱུག་མ་གཞོན་ནུའི་ཕྱི་ཤུན། བཙོད་དམར་རམ་བཙོད་ནག་གང་
རིགས་བཅས་བཏབ་ལ་ཚོས་པར་བཙོས་པ་དེ་ཐོ་རེངས་ཀྱི་དུས་སུ་དཀར་ཡོལ་ཆུང་བ་གང་རེ་དྲོན་མོ་བསྟེན་པ་
དང་། རུས་ཆང་དང་། སྦྲང་ཆང་། བུར་ཆང་སོགས་གང་དགོས་ཕྱི་རྒྱུད་ལྟར་སྦྱར་ལ་བཏང་། སྙིང་གི་རླུང་ཚབས་ལ་
སྤྲེའུ་དང་
། དོམ། འཕྱི་བ་བཅས་ཀྱི་སྙིང་གིས་གཙོ་བྱས་པའི་སྙིང་སྣ་ཚོགས་ཚད་བརྡུངས་ཏེ་གྲོད་པར་བླུགས་ལ་ཛ་
ཏི་དང་། སུག་སྨེལ། ཤིང་ཚ། སྙིང་ཞོ་ཤ། རྭ་ཚ། དྭ་ཚ། ཨ་རུ་ར། ཁ་རུ་ཚྭ་རྣམས་ཀྱི་ཁ་ཚར་བཏབ་སྟེ་ཆུ་ལ་ཚོས་པར་
བཙོས་པ་དེ་ལུག་ཤ་དང་བསྲེས་ཏེ་ཐོ་རེངས་དུས་སུ་བསྟེན་པ་དང་། འབྲོང་རྩེ་ཨ་གར་བརྒྱད་པ་དང་། རྒྱུ་རུ་བཅུ་
བཞི། རུ་རྟ་ཉེར་གཅིག་སོགས་གང་དགོས་ནད་རྟགས་དང་སྦྱར་ལ་བཏང་། ཕྱི་རྒྱུད་འབྲས་བུ་གསུམ་གྱི་སྨན་མར་
བསྟེན་རྗེས་ཚིགས་པ་དྲུག་པ་སོགས་རླུང་གསང་མེས་བསྲེག མཁལ་མའི་རླུང་ཚབས་ལ་ར་ཐུག་པོའི་མཁལ་མ་དང་།
429



དེ་བཞིན་རྟ་དང་གླང་གི་མཁལ་མས་གཙོ་བྱས་ལ་མཁལ་སྣ་ཚོགས་ཚད་ཚིལ་དང་བཅས་པ་གཏུབས་ཏེ་གྲོད་པར་
བླུགས། དེ་ལ་ཤིང་ཚ་དང༌། དྭ་ཚ། སུག་སྨེལ། ཨ་རུ་ར། རྭ་ཚ། སྒ་པི་ཕོ་གསུམ། ལ་ལ་ཕུད། འུ་སུ། བ་སྤུ། མཁལ་ཞོ།
གཟེ་མ། འབྲས་སྣ་གསུམ་རྣམས་བཏབ་སྟེ་ཚོས་པར་བཙོས་པ་ལ་ལུག་ཤ་བསྲེག་པའི་ཆབ་ཚ་བསྐྱེད་དེ་ཐོ་རེངས་ཀྱི་
དུས་སུ་བསྟེན། གོ་ཡུ་བདུན་སྦྱོར་དང་། སུག་སྨེལ་སྐྱིན་གོར། མཁལ་མའི་གྲང་ནད་དང་རླུང་ཚབས་སེལ་བའི་སྨན་
མར། གཟེ་མའི་ཆང་སོགས་བསྟེན། ཕོ་བའི་རླུང་ཚབས་ལ་བོང་བ་སོགས་ཀྱི་དྲོད་དུགས་བྱ། རྒྱུད་ཕྱི་མའི་སེ་འབྲུ་
ཅུར་ནིས་དང་གོ་ཡུ་བདུན་སྦྱོར་ལྟག་སྤྲོད་བཏང་ལ། འཕྱི་བ་དང་གོང་མོ་གཉིས་ཀྱི་ཤ་བཏང་། ཕོ་བ་ན་ཤས་ཆེ་ན་
གཡུ་དྲིལ་བཅུ་གསུམ་དང་། སྟར་བུ་བཅུ་དགུ་སོགས་གང་རིགས་ནང་ནུབ་ཏུ་ལྟག་པ་སྤྲད་ལ་བཏང་། མདུན་རྒྱབ་
ཀྱི་ཕོ་བའི་གསང་བསྲེག་པ་དང་། རྒྱུད་ཕྱི་མའི་སྒོག་སྐྱའི་སྨན་མར་བསྟེན། རྒྱུ་མའི་རླུང་ཚབས་ལ་ལུག་ཐོང་ཚེར་གྱི་
ཁྲག་གི་ནང་དུ་རྭ་ཚྭ་དང༌། དྭ་ཚ། ཤིང་ཚ། སུག་སྨེལ། ཨ་རུ་ར། སླེ་ཏྲེས། སྒ་པི་ཕོ་གསུམ། ལ་ལ་ཕུད། འུ་སུ་སོགས་
དང་འབྲས་ཕྱེ་རྣམས་སྦྱར་བས་རྒྱུ་མ་བརྒྱངས་ཏེ་བཙོས་ལ་ཐོ་རེངས་ཀྱི་དུས་སུ་བསྟེན་པར་བྱ། ཕྱི་རྒྱུད་ཀྱི་གྲང་ནད་
སེལ་བའི་སེ་འབྲུ་བརྒྱད་པ་དང་རྩ་བ་ལྔ་སྦྱར་ལ་བཏང་བས་གྲང་རླུང་དང་བསྡོངས་པའི་མོ་ནད་ཀྱི་རིགས་ཀུན་ལ་
ཕན་པ་ཡིན་ནོ། །
༣ སྐྲན་གྱི་ནད་དགུའི་བཅོས་ཐབས་ནི། མེ་ཏོག་སྣ་ཚོགས་ཚང་གིས་བྲན་པའམ་འབྲུ་སྣའི་ལུམས་ཀྱིས་ལུས་
ཀུན་དྲིལ་ཞིང་། ཁྱད་པར་མཚང་ར་རྒྱུ་ཞབས་སོགས་ལ་དུ་གས་ཀྱིས་བདུག་ཅིང་། སྒྲ་དང་ཚ་མར་གསུམ་སྦྱར་བའི་
བསྐུ་མྱེ་བྱ། རྒྱུད་ཕྱི་མ་ལྟར་ཐུན་གསུམ་རིལ་བུས་བཤིག ནད་གསར་པའི་དུས་སུ་ཞིམ་ཤིང་དྲུག་པའམ་དཀར་པོ་
དྲུག་སྦྱོར་སྟེང་། རྒྱ་ཚྭ་དང་། སྦྲུལ་ཤ། སྟར་བུ་བཅས་སྦྱར་བའི་ཕྱེ་མ་གང་འོས་བསྟེན། ཡང་ན་སྟར་བུ་བཅུ་དགུ་
དང་། ཞི་བྱེད་བཅུ་གཅིག་རྣམས་གང་རིགས་གཏོང་། ཁྲག་སྐྲན་རྙིང་པ་ཡུན་ལོན་པ་ན་སྤྱི་འཇོམས་རྡོ་རྗེ་ཅན་རིལ་
བུ་ལྔ་བདུན་དགུ་སོགས་ལུས་ཟུངས་དང་ནད་སྟོབས་ལ་སྦྱར་ཏེ་ཆུ་སྐོལ་གྱིས་དབུལ་ན་བདུད་རྩིར་མཚུངས། ཡང་ན་
སྔོན་འགྲོ་ཁྲུས་དང་བསྐུ་མཉེ་སོགས་བྱས་ལ་སྒོ་དང་། གཡེར་མ། གཟེ་མ། ལྕམ་པ་བཅས་ཀྱི་ཐང་མང་དུ་བཏང་རྗེས་
ཁྲག་བཤིག་རྡོ་རྗེ་ཕ་ལམ་མམ་མེ་མཉམ་སྦྱོར་བའི་སྟེང་གོ་ཐལ་དང་། རྡོ་ཐལ། ཅོང་ཞི་རྒོད་བཏུལ། སྟར་བུ། སྦྲུལ་ཤ་
བཅས་བསྣན་པ་ཡུན་དུ་བསྟེན་ནས་བཤིག་པར་གཅེས། དེ་ཡིས་ཚ་བ་སྐྱེ་བར་མངོན་ཞིང་ཕོ་མཆིན་དང་རོ་སྟོད་མི་
བདེ་ན་གུར་གུམ་མཆོག་བདུན་དང་། ཅོང་ཞི་བསིལ་སྦྱོར་བསྟེན་པར་བྱ། མཁལ་རྐེད་དང་རྒྱུ་ཞབས་མི་བདེ་ན་རྒྱུ་
ཚོས་དང་། ཞུ་མཁན། བཙོད་མདུད། ཤུག་པ་ཚེར་ཅན་བཅས་ཀྱི་ཐང་བཏང་རྗེས། བྱིན་གཞུག་དང་བྱིན་ཀྱོག་
གཏར་བ་དང་། ཨ་རུ་བཅུ་པའི་སྟེང་ཙན་དན་དམར་པོ་དང་། མཛོ་མོ་ཤིང་། སེང་ལྡེང་། སྤོས་དཀར་བཅས་བསྣན་
430



པ་བ་གླུ་དང་། ར་མཉེ། གཟེ་མ་རྣམས་ཀྱི་ཐང་གིས་དབུལ། དེས་སྐྲུན་བཤིག་ཅིང་ཚ་བ་མི་སྐྱེ་ན་དེ་མ་ཐག་ཏུ་འདྲེན་
སྨན་བཏང་། ཚབ་སྐྱེས་ན་ཚ་ན་བསད་ལ་དེ་རྗེས་འཕྲུལ་འདྲེན་བཅུ་པ་བཏང་ན་མངལ་སྐྱོན་འདྲེན་པ་ལ་འདི་ལས་
ལྷག་པ་མེད། དེ་ཡང་ནད་སྟོབས་ཆེ་ན་རིལ་བུ་འགའ་ལྕམ་རྩ་དང་སྦྲུལ་ཤའི་ཐང་གིས་དེད་ནས་སྟེང་འོག་ཁ་སྦྱོར་
བྱེད་པའང་ཤེས་པར་བྱའོ། །ཡང་ན་མི་རྟ་ཆ་དྲུག་སྦྱོར་བ་བཏང་ན་ཁྲག་ཚབས་རྩད་ནས་འབྱིན་པའི་མཆོག རྗེས་
གཅོད་སོགས་རྩེ་ནད་སྤྱི་དང་མཐུན་ནོ། །
༤ སྲིན་བུའི་ནད་ལས་སྲིན་བུ་ལངས་པ་ལ་སྟར་བུ་བཅུ་དགུའམ། གླ་མཇུག་བརྒྱད་པའི་སྟེང་མཚལ་དང་།
ཕང་མའི་འབྲས་བུ། གླ་རྩི་རྣམས་བསྣན་པ་དང་། ཡང་ན་གུར་གུམ་བཅུ་གསུམ་དང་། དངུལ་ཆུ་བཅུ་པ་གང་རིགས་
བསྟེན། སྲིན་ཁྲོས་པའི་ནད་ལ་ཁོང་དུ་དངུལ་ཆུ་བཅུ་པ་བསྟེན་པ་དང༌། བྱི་རུག་བརྒྱུད་པ་ཤ་སྣ་བསྐོལ་བའི་ཁུ་བར་
གདུས་ལ་ངད་ཡལ་གྱི་དུས་སུ་ག་ཅེའུས་མངལ་དུ་བཏང་བར་བྱའོ། །
གསུམ་པ། མོ་ནད་ཕལ་པའི་ནད།
མོ་ནད་ཕལ་པའི་ནད་ཅེས་པ་ནི་མངལ་སྦྲུམ་པ་ནས་བཙས་པའི་རྗེས་བར་དུ་བྱུང་བའི་ནད་རིགས་རྣམ་པ་
བརྒྱུད་ཀྱི་སྤྱི་མིང་སྟེ། ནད་འདི་དག་ནི་བུད་མེད་ལ་མངལ་ཆགས་པའི་བར་ལས་དུས་རྒྱུན་དུ་མི་བྱུང་ཞིང་། མོ་ནད་
གཙོ་བོའང་མ་ཡིན་པའི་ཕྱིར་ཕལ་པ་ཞེས་བརྗོད་པ་དེ་ལ་དབྱེ་བ་དང་། རྟགས་བཅོས་གསུམ་གྱི་སྒོ་ནས་བཤད་ཡོད་
པ་རེད། །
གཅིག དབྱེ་བ།
མངལ་འཁྲི་བའི་རྐྱེན་ལས་བྱུང་བའི་ནད་དང་། བུ་མ་ཕྱིན་པ། མགོ་མཇུག་ལོག་པ། བུ་རོག་མ་ཕྱིན་པ། བུ་
སྣོད་ལུག་པ། ཁྲག་མ་ཆོད་པ། ནད་གཞུག་ལུས་པ། དུག་ཐབས་སུ་གྱུར་པ་བཅས་རྣམ་པ་བརྒྱད་དུ་ཕྱེ་ཡོད་པ་ཡིན་
ནོ། །
གཉིས། ནད་རྟགས།
བུད་མེད་ལ་མངལ་འཁྲི་བའི་ལུས་ཅན་དེ་ཕོ་མོ་གང་ཡིན་གྱི་གཟུགས་དང་མཚན་མ་དོད་པའི་དུས་མོར་འོང་
431



རྒྱུ་ཡིན་ན་ཕ་ལ་ཆགས་ཤིང་མ་ལ་ཞེ་སྡང་སྐྱེ་སྟེ་དེ་དུས་མཚན་མའི་ནང་དུ་ཉིང་ལོ་ལངས་ཞེས་ཐ་སྙད་དུ་བཏགས་
པའང་འབྱུང་བས་དེ་དུས་མ་དེ་སྐྱིད་པ་སྐྱུར་ཞིང་དོན་མེད་ཚིག་པ་ཟ་ལ་མཆིལ་མ་མང་བ་དང་། དང་ག་མི་བདེ་ཞིང་
ཡིད་ལ་ཟས་སྐོམ་སྣ་ཚོགས་འདོད་པ། སྟོང་སྐྱུག་བྱེད་ཅིང་སྔར་ནད་གཞི་གང་ཡོད་པ་དེ་ལྡང་ངོ༌། །མོ་ནད་དུག་
ཐབས་ནི་བུ་བཙས་རྗེས་ཤ་མར་རྙིང་པ་ཟོས་པ་དང་། ཉིན་གཉིད་ལོག་པ། དྲག་ཤུལ་གྱི་ལས་བྱས་པ་སོགས་ཀྱིས་
མཁྲིས་ཚད་སྐྱེད་པས་རྩ་རྒྱུད་ཕྲ་ལ་མགྱོགས་པ་འཕར་ཞིང་། ལུས་ཤེད་ཆུང་ལ་སྐོམ་དད་ཆེ་བ། རོ་སྟོད་དུ་གཟེར་
ཕྲན་གཅིག་ཏུ་མི་གནས་པར་འཕོ་ཞིང་། ལུད་པ་ཁྲག་དང་ཤེ་རུལ་ཅན་འབྱུང་བ་ཡིན། དང་པོ། མཚན་མའི་ནད་
དམ་འཁྲི་བའི་ནད་འདི་ལ་ཉིན་པར་གཉིད་མི་ལོག་ཅིང་ལུས་གྲང་བར་མི་བྱ་བ་དང་། ཡིད་ལ་གང་འདོད་པའི་
བཟའ་བཏུང་གི་རིགས་དེ་སྦྱིན་པར་བྱ། དེ་ཡང་རྟ་བོང་དང་བྱ་ཤ་སོགས་གཏན་ནས་སྦྱིན་མི་རུང༌། དྲག་ཤུལ་གྱི་
ལས་རིགས་མི་བྱ། ཧ་ཅང་དལ་བར་ཡང་མི་སྡོད་པར་སྐམ་སར་རན་པར་བཅག སྔར་ཡོད་ཀྱི་ནད་གཞི་གང་ལངས་
པ་དེར་གཉེན་པོའི་སྨན་སོགས་བསྟེན་དགོས། གཉིས་པ། བུ་མ་ཕྱིན་པ་ལ་གསོན་པོ་དང་གཤིན་པོ་འདོན་ཐབས་
གཉིས་ལས།
༡ གསོན་པོ་འདོན་ཐབས་ལ་རྒྱུ་རུ་དང་། གཙོད་རུ། བསེ་རུ་གསུམ་ཞིབ་བཏགས་ཚང་དང་སྦྱར་བ་བཏང་
ལ་བྱི་སའི་དུགས་ཀྱིས་བདུག ཡང་ན་ཡུ་མོ་མདེའུ་འབྱིན་དང་། རྒྱུ་རུ། མདའ་རྒྱུས་རྣམས་ཆང་དང་སྦྱར་ལ་བཏང་
བར་བྱ་བའམ། ཞི་བྱེད་བཅུ་གཅིག་དང་ཞི་དྲུག་འཕྲུལ་འཁོར་ཅན་གཏོང་། ཡང་ན་ཞི་དྲུག་འཕྲུལ་འཁོར་སྟེང་ཚ་ལ་
དང་། མཛེ་ཚྭ། བསེ་རུ། རྒྱུ་རུ། ལུག་ཐུག་གི་རྭ་རྣམས་བསྣན་པ་ཆང་དང་སྦྱར་བ་བཏང་བའམ། བྱ་མ་བྱིའུའི་ཤ་
དང༌། རྩྭ་ཨ་ཝ། ཐར་ནུ་རྣམས་ཆང་དང་སྦྱར་བ་བཏང་ལ་གོང་དུ་བཤད་པ་བཞིན་དུགས་བྱ། བར་རུས་མིག་ནས་མ་
ཐོན་ན་ཆ་བྱད་ཟླ་གམ་རྒྱབ་འདྲས་དབྱུང་བའི་དཔྱད་སོགས་ཀྱི་ལག་ལེན་གཞན་ལས་ཤེས་པར་བྱ། ཕྱིའི་ཤ་ལྤགས་
ཀྱི་མིག་ནས་མ་ཐོན་ན་གོང་གི་སྨན་རྣམས་ལས་གང་རིགས་བསྟེན་པ་དང་། སྣམ་བུ་སོགས་ཀྱི་རྐེད་པ་བཅིང་ལ་
སྒའི་སྟེང་དུ་གན་རྐྱལ་དུ་བཞག་ལ་ཕྲག་པ་གཉིས་མནན་ན་ཐོན།
༢ ཤ་རོ་མ་ཐོན་ན་མདའ་རྒྱུས་དང་། རྒྱ་ཚྭ། རྒྱ་རུ་དང་། གཙོད་རུ་གཉིས་ནག་ཧྲིག་ཙམ་བསྲེགས་པ་བཅས་
ཆང་དང་སྦྱར་ལ་ཁོང་དུ་གཏོང་ཞིང་བྱི་སའི་དུགས་བྱ། ཡང་ན་དུར་བྱིད་དང་། ཡུ་མོ་མདེའུ་འབྱིན། བྱ་མ་བྱི་སྒོ། རྒྱུ་
རུ་རྣམས་བུར་ཚོང་དང་སྦྱར་ལ་གཏོང་ཞིང་། སྦྲང་མ་སྐམ་པོའི་དུགས་ཀྱིས་བདུག ཅི་བྱས་ཀྱང་མ་ཐོན་ན་སྐམ་པ་
ཀང་ཀ་མཆུས་ཡན་ལག་བཞི་བཙལ་ཞིང་གཅུས་ནས་འཐེན་ལ་ཕྱིར་གདོན་པར་བྱ། །
༣ མགོ་མཇུག་ལོག་ནས་རྐང་པ་གཉིས་ཀ་སྔོན་ལ་བྱུང་ན་དལ་བུས་འཐེན་ན་ཆོག རྐང་པ་ཡ་གཅིག་བྱུང་ན་
432



ཡ་དེ་ནང་དུ་ཕུལ་རྐང་པ་ཅིག་ཤོས་བཙལ་ལ་མཉམ་དུ་གདོན། ལག་པ་བྱུང་ན་ནང་དུ་འཕུལ་ལ་མགོ་བོ་བཙལ་ནས་
གདོན་པར་བྱ། ལག་པ་སོགས་ནང་དུ་ཕུལ་ཡང་འགྲོར་མི་འདོད་ན་མའི་རྐང་པ་ནས་བཏེག་ལ་སྤྲུག་ཅིང་མཛུབ་
མོས་ཡར་ནང་དུ་ཕུལ་ན་ཡང་ཆོག་གོ། །
༤ བུ་རོག་མ་ཕྱིན་ན་ཞི་བྱེད་བཅུ་གཅིག་པ་དང་། ཞི་དྲུག་འཕྲུལ་འཁོར་ཅན་གང་རིགས་གཏོང་། ཡང་ན་བྱ་
མ་བྱིའི་ཤ་དང་། རྩྭ་ཨ་ཝ། ཐར་ནུ་རྣམས་ཐང་དང་སྦྱར་བ་བཏང་། ཡང་ན་རྡོ་དྲེག་དམར་པོ་བརྔོས་པའི་ཕྱེ་མ་དང་
བྱ་སྒོང་གི་སེར་ཐིག་སྦྱར་བ་ཁོང་དུ་བཏང་ན་ཐོན་པར་ངེས་སོ། །
༥ བུ་སྣོད་ལུག་ན་ཆུ་དྲོ་འཇམ་དང་འོ་མས་ལེགས་པར་བཀྲུ་ཞིང་དྲོད་ཕབ་ལ་སྣུམ་བསྐུས་ནས་ལག་པ་
གཙང་མར་བཀྲུས་པས་གཞུག ཡང་ན་སྔར་བཞིན་གཙང་མར་བཀྲུས་ལ་རྐུབ་ཏུ་སྨྱུག་མ་ལྟ་བུའི་སྦུབ་ཅན་གཞུག་སྟེ་
བུས་པས་ཚུད་པར་འགྱུར་རོ། །ཡང་ན་སྔར་བཞིན་བཀྲུས་ལ་སྤུ་དང་ས་རྡུལ་མེད་པར་བྱ་ཞིང༌། དྲོད་ཕབ་ལ་ཏིལ་
མར་གྱིས་བྱུག་པ་དང་ཕྱི་ནང་སློག་ལ་ནང་དུ་དལ་བུས་བཅུག ཁོང་དུ་གཡེར་མ་ཐུར་མགོ་གང་ཙམ་ཆང་དང་སྦྱར་
ལ་བཏང་བས་ཨིག་བྱུང་ན་ནང་དུ་ངེས་པར་འགྲོ། དེས་ཀྱང་མ་ཚུད་ན་སེང་རས་ལྟ་བུ་འཇམ་ལ་གཉེན་པས་ཡོག་
ཐོད་མཐོ་གང་བ་བཟོས་ལ་འགྱིག་རས་སམ་ཕུ་མས་དྲིལ་བའི་རྩེར་མར་བྱུགས་པར་རྒྱ་ཚྭ་གླན་ཏེ་ཕུགས་སུ་བསྐྱལ་
ནས་རྐང་པ་བཏེག་ལ་གཅིག་ཅིང་། མཚན་ཁར་ཕྱིང་པ་སྣུམ་ལྡན་གྱིས་བདུག དེ་རྗེས་འཕོངས་གྱེན་དུ་སྟོད་ལ་ཉལ་
ཏེ་འདུག་པ་ལས་ལངས་པ་དང་འགྲོ་འདུག་སོགས་གཏན་ནས་སྤང་། བུ་སྣོད་རལ་ན་བཅུད་བཏང་ཞིང་རྨ་སྨན་
གྱིས་གསོ་བར་བྱ། བསྣད་ནས་རྣག་བྱུང་ན་འབྲི་མོག་བསྐུ་ འགྲམས་ན་མེ་དང་འཇམ་རྩིས་གསོ། རྣག་ཆུ་ཞུགས་ན་
སྦྱོངས་ཀྱིས་སྦྱང་། བུ་སྣོད་འཆུས་ན་བསྒྱུར་ཞིང་བཅོས་པར་བྱ། ཆུ་སེར་འཁྱིམས་ནས་ན་ན་ལྕམ་རྩ་དང༌། བ་སྤུ། ཨ་
རུ་ར། མཛེ་ཚྭ། རྒྱམ་ཚྭ། ཤིང་ཚ་རྣམས་སྦྱར་བ་བཏང་། མངལ་དུ་ཚ་བ་སྐྱེས་པ་ལ་ཅུ་གང་དང་། གུར་གུམ། གི་ཝཾ་
རྣམས་ཚ་ལའི་ཆུ་དང་སྦྱར་ལ་བཏང་བར་བྱའོ། །གྲང་ན་དྲོད་དུགས་དང་དྲོད་སྨན་སྦྱར་བར་བྱའོ། །
༦ བུ་བཙས་རྗེས་ཁྲག་ཤོར་ན་ཆང་བསྟེན་ཞིང་། ཀུ་ཤ་ཆང་དང་སྦྱར་ལ་བཏང་། ཡང་ན་ནས་ཚིག་ཁུ་བར་
སྦྲང་རྩི་དང་དོམ་མཁྲིས་བཏབ་ནས་བཏང༌། ཡང་ན་གོང་མོའི་སྒྲོ་གཞོབ་དང་། སྦྲང་རྩི། ཤེལ་ཀ་ར་སོགས་པའི་ཐལ་
བ་སྦྱངས་ལ་བཏང༌། ཞྭ་བཞི་དང་ལུས་སྨད་ཆུས་བསྒྲང་ལ། ཚིགས་པ་བཅུ་དྲུག་པ་བསྲེག་པ་དང་། ལུས་ལ་བསྐུ་མཉེ་
བྱ་ཞིང་བུར་ཆང་དང་རུས་ཁུ་སོགས་བསྟེན། ཡང་ན་རྐང་ལག་གི་སུམ་གཉིས་སྲད་བུས་བསྡམས་ལ། ཁོང་དུ་དོམ་
མཁྲིས་ཐུན་གསུམ་དང་། མཁྲིས་སྣའི་ཕྱེ་མ་ཐུན་གཅིག གུར་གུམ་བཟང་པོ་ཤེལ་ཀ་ར་བཞི་ཞིབ་པར་བཏགས་པའི་
ཕྱེ་མ་ཆང་གིས་དབུལ་བའམ་ཡང་ན་དོམ་མཁྲིས་དང་རྒྱ་ཚོས་ཀྱི་ཐང་བཏང་། སྔར་བཞིན་བུར་ཆང་སོགས་ཀྱང་
433



བསྟེན་པར་བྱའོ། །
༧ བུ་བཙས་རྗེས་ནད་ལྷག་འདྲིལ་ནས་ན་ཟུག་སྐྱེས་ན་བྱི་ས་ཆང་བྲན་གྱིས་བདུག་ཅིང་། ཁོང་དུ་སྣོད་ཚད་
སེལ་བའི་གུར་གུམ་བདུན་པའམ་ཆུ་སྲིན་སྡེར་མོ་དགུ་པ་བཏང་། ཡང་ཞི་བྱེད་དྲུག་པ་འཕྲུལ་འཁོར་ཅན་ནམ་ཞི་
བྱེད་བཅུ་གཅིག་བཏང་རྗེས་སུ་མངལ་བཤལ་བ།
༨ མོ་ནད་དུག་ཐབས་ལ་མཆིན་ཚད་སེལ་བའི་གུར་གུམ་བདུན་པ་དང༌། མཁྲིས་ཚད་སེལ་བའི་གུར་གུམ་
བདུན་པ་གང་རིགས་སྟེང་དོམ་མཁྲིས་བསྣན་པ་བཏང་། ཚ་བ་ཤུགས་ཚེ་ན་གཙོ་བོ་བརྒྱུད་པ་དང་། ག་བུར་རྒྱལ་
བློན་གསུམ་པ་བཏང་ལ་རུ་ཐུང་དང་གཤའ་རིངས་སོགས་གཏར་རྗེས་སུ་ཐུར་སེལ་གྱི་རླུང་ཞུགས་ན་འཇམ་རྩི་བྱ།
སྤྱིར་ནད་འདི་ལ་སྨན་དང་ཟས་གཉིས་སྨན་དྲི་བ་གཏོང་དུས་ཟས་བསིལ་བ་དང་སྨན་བསིལ་བ་གཏོང་དུས་ཟས་དྲོ་
བ་བཏང་ལ་བསིལ་དྲོད་སྤེལ་མས་བཅོས་དགོས། སྨན་གཏོང་ཚུལ་ཡང་སྔ་དྲོ་ཞི་དྲུག་དང༌། ཉིན་དགུང་གཙོ་བརྒྱད།
དགོང་མོ་ཨ་གར་ཉི་ཤུའམ་དྲང་སྲོང་ཨར་བརྒྱད་ལྟ་བུ་བཏང་ནའང་ཆོག ཡང་ན་སྔ་དྲོ་གཙོ་བོ་བརྒྱད་པ་དང་།
དགོང་མོ་ཨ་གར་བརྒྱུད་པ་བཏང་། ཨ་རུ་བཅུ་པ་ཡང་སྐབས་དང་བསྟུན་ལ་བཏང་ན་བང་ཚད་གྱེན་དུ་ལོག་པ་
སོགས་བཙས་རྗེས་ཀྱི་ཚད་པའི་རིགས་ཕལ་ཆེར་ལ་འཕྲོད་པ་ཡིན་ནོ། །གཞན་ཡང་སྦྲུམ་མར་བུ་བཙས་རྗེས་
མཁལ་རྐེད་དང་རྒྱུ་མ་གཟེར་ཞིང་ལུས་རྡུལ་བ་དང་ན་ཟུག་ཤིན་ཏུ་མི་བཟོད་པ་བྱུང་ན་ཆུ་སེར་ཁྲག་ཏུ་ལོག་པའི་
རྟགས་ཡིན་པས་ཁོང་དུ་གཙོ་བོ་བརྒྱད་པ་བཏང་ལ་ལོང་རྩ་གཏར། དེས་ཚ་བ་ཆོག་པར་མ་གྱུར་ན་དཀར་པོ་དྲུག་
སྦྱོར་གྱིས་འཁྲུས་བཏང་ལ་ཚད་རོ་འདོན། མགོ་བོ་ཤིན་ཏུ་གཟེར་ཞིང་ན་ན་བང་ནད་གྱེན་དུ་ལོག་པའི་རྟགས་ཡིན་
པས་ཐོག་མར་གསེར་གྱི་མེ་ཏོག་དང་། ཏིག་ཏ། འབྲུག་རུས་རྣམས་ཀྱི་ཐང་བཏང་རྗེས་མུར་གོང་གི་འཕར་རྩ་གཏར་
བས་ངེས་པར་སེལ། བྱིས་པ་བཙས་པའི་བང་ཞབས་ཀྱི་ནད་ནི་ཟླ་གཅིག་ཚུན་ལ་སྟོད་འགྲིམ་ཞིང་ན་ཟུག་ལྡང་དུབ་
གང་ཡང་འབྱུང་ལ། གཟུགས་པོ་དང་ཡན་ལག་གྱོང་ཞིང༌། མགོ་བོ་འབོག་སྙམ་བྱེད་ཅིང་ན་བ་དང་། ལ་ལ་རྒྱུ་མ་ན་
ཞིང་བློ་སྟོང་མང་དུ་འབྱུང་བ་དང༌། རྩིབ་ལོགས་གཟེར་བ་སོགས་བྱུང་ན་རླུང་གིས་ཁྲག་ངན་གྱེན་དུ་དེད་པའི་
རྟགས་ཡིན་པས་དེ་ལ་བཅོས་ཐབས་ནི། དམར་པོ་གསུམ་དང་། ཀྱི་ལྕེ། བ་ཤ་ཀ སྐྱུ་རུ་རྣམས་ཀྱི་ཐང་བཏང་ལ་མགོ་
བོར་མར་ཁུ་གྲོད་པར་བླུགས་པས་བདུག་ཅིང་གློ་རྩ་གཏར་བར་བྱའོ། །མདོར་ན་མོ་ནད་ཀྱི་རིགས་འདི་རྣམས་ལ་
རྩ་ཆུ་ལ་ཚ་བའི་རྟགས་ཡོད་པ་དང་། སྐོམ་དད་ཆེ་ཞིང་བསིལ་ལ་སྲེད་པ་བྱུང་ན་བསིལ་བའི་སྨན་སྦྱོར་དང་གཏར་
བཤལ་གྱིས་བཅོས། དེ་ལས་གོ་ལྡོག་ཏུ་བྱུང་ན་དྲོད་དང་མེ་བཙས་བཅོས། དུགས་ལུམས་བཅུད་སོགས་ཀྱིས་གསོ་བ་
དང་། སྤྱིར་མོ་ནད་ཕལ་ཆེར་ཟས་སྐོམ་གསར་འཇམ་བསྟེན་པར་བྱའོ། །
434



ཀོང་སྤྲུལ་ཟིན་ཏིག་ལས། མོ་ནད་ཀྱི་རིགས་ལ་རྣམ་གྲངས་མང་ཡང་ནད་གསར་པ་ཁྲག་ཚབས། རྒས་ནས་
རྙིང་པ་རླུང་ཚབས་གཉིས་སུ་འདུ། ཁྲག་ཚབས་ནི་རོ་རྒྱབ་དང་མཆིན་དྲི་གཟེར། རྒྱུ་ཞབས་ཚ་འབྲབ་བྱེད། རྐེད་པ་
མན་ཆད་ཁོལ་བ་ལྟར་ན། རྩ་རྒྱུད་ཚ་ཞིང་འབྲུམ་ཕྲན་ཀྱང་འབྱུང་། ཟླ་མཚན་འབྱམས་པའམ་འཁྱིལ་བ་སོགས་
འབྱུང་། རྙིང་ནས་རླུང་ཚབ་ཏུ་འགྱུར་བས་སེམས་མི་བདེ་ཞིང་སྨྱོ་འབོག་བརྗེད་ངས་ཅན་དུ་འགྱུར། ལས་གྲང་།
རུས་པ་ཁོལ། ཤ་ལྤགས་བར་དུ་སྤྲིད་པ་དང་གཡོ། མགོ་འཁོར། ཆུ་སོ་རྒྱུ་ཞབས་བསྡམས། ཟླ་མཚན་མི་ཆོད། དེ་ལ་
ཐོག་མར་ནད་གསར་བའི་སྐབས་སྨྱུག་རྩི་ཉེར་ལྔ་དང་སྨྱུག་རྩི་དྲུག་ཐང་བཏང་། དེ་ནས་འོལ་སེ་ཉེར་ལྔ། སེར་མོ་
ཉེར་ལྔ། སྟར་བུ་བཅུ་གཅིག་དང་བཅུ་དགུ། རོ་སྟོད་གཟེར་ཆེ་བ་སོགས་ཁྲག་ཤས་ཆེ་བ་ལ་ཁྲག་བཤིག་རིན་ཆེན་ཕ་
ལམ། ཙན་དན་བཅོ་བརྒྱད། ཨ་གར་སོ་ལྔའང་འཕྲོད། ཕོ་བ་ན་ཤས་ཆེ་བ་ལ་སྟར་བུ་བཅོ་བརྒྱད། བདེ་བྱེད་སྙོམས་
ལྡན། གཡུ་དྲིལ་བཅོ་བརྒྱད། རྒྱུ་ཞབས་དང་རོ་སྟོད་སྦྲེལ་ནས་ན་བ་ལ་རྒྱུ་རུ་བཅུ་བཞི། མཁལ་སྐེད་ཤས་ཆེར་ན་བ་ལ་
གཉེན་པོ་བཅོ་བརྒྱད། སེ་འབྲུ་ཀུན་ཕན། མངལ་སྐྲན་བྱིས་པ་ལྟར་ཆགས་པ་ལ་ཚ་སྲེག་སྦྱོར་བ་དང་མངལ་བཤལ་
བཏང་། སྨད་དུ་བབས་ཆེ་དུས་བྱིན་གཞུག་དང་ལོང་རྩ་གདོང་རྩ་རྣམས་གང་ཐེབས་གཏར། ཁྲག་ཚབས་སྤྱི་ལ་
དཀར་པོ་དྲུག་སྦྱོར་སྟེང་། བ་སྤུ། སྟར་བུ། སྦྲུལ་ཤ རྒྱ་ཚྭ། སྡིག་སྲིན། འོལ་མོ་སེ་བསྣན་པའང་ཟབ། རླུང་ཚབས་སྙིང་
སྲོག་ཡན་ལག་རུས་པ་སོགས་གཟེར་ངེས་མེད་དུ་འཕོ་སྐབས། ཨ་གར་སོ་ལྔ་དང་བཅོ་ལྔ། འོལ་སེ་ཉེར་ལྔ། རྒྱ་རུ་བཅུ་
བཞིའི་སྟེང་ཨར་བརྒྱད་རིགས་གང་རུང་བསྡེབས་པ། འབྲོང་རྩེའི་ཨར་བརྒྱད། རུ་རྟ་ཉེར་གཅིག་སོགས་བཏང་།
རླུང་གསང་རིགས་ལ་མེས་བསྡམས། མོ་ནད་སྤྱི་སྨན། ཤིང་ཚ། གཟེ་མ། བ་སྤུ་རྣམས་ཆ་གཅིག པི་ལིང་། མཛེ་ཚྭ།
ཚ་ལ་གསུམ་ཐུན་ཕྱེད་རེ། ཀུན་གྱི་བཞི་འགྱུར་ཕངས་མའི་འབྲུ་སྦྱར་ལ། རབ་སྐྱེས་པའི་བྱང་སེམས། ཡང་ན་སྐྱེས་པ་
དར་མའི་དྲི་རྡུལ་གྱིས་རིལ་བུ་དྲིལ་ལ་བཏང་བ་ཟབ་མོ་མོ་བཙུན་ཉེར་འཚོ་ཞེས་པའོ། །བཙས་རྗེས་ཚད་པ་སྐྱེས་
པའི་བང་ཚད་ལ་སྔ་དྲོ་ཞི་དྲུག ཉིན་གུང་གཙོ་བརྒྱད། དགོང་མོ་ཨ་གར་རིགས་བཏང་། ཡང་ན། ཙནྡན་དཀར་པོ་
ཧོང་ལེན་བ་ཤ་ཀ ། པདྨ་གེ་སར་ནཱ་ག་པུཥྨ་དང༌། །བཅའ་སྒ་སྤང་སྤོས་དུག་ཆུང་གསེར་མེ་ཏོག །བིཝ་པ་ཏོལ་ཛཱ་ཏི་
འབྲས་བུ་གསུམ། །སུག་སྨེལ་ཀ་རས་བུད་མེད་རིམས་བཏབ་དང་། །བཙས་རྗེས་ཚད་པ་སྐྱེས་པ་སེལ་བར་
བྱེད། །ཅེས་པ་འདི་ཟབ། བུ་དང་ཤ་མ་མ་ཐོན་ན། མིང་ཅན། ལྕུམ་རྩ། རྒྱུ་རུ་གསུམ་སྦྱོར་བཏང་བས་ཆོག་པར་
བཤད། རྒྱས་པ་མན་རྒྱུད་ལྷན་ཐབས་སོགས་སུ་བལྟ། ནུ་སྐྲངས་རྣག་ཏུ་སྨིན་རྒྱུ་མེད་པ་ལ། དང་པོ་ར་ཐུག་རིལ་མ་
དྲི་ཆུས་འདུར་བ་བྱུག དེ་རྗེས་ཤུ་དག་འོམ་བུ་ཁུ་བས་བྱུག དེ་རྗེས་སྲུབ་ཀ སྒ་ཏིག ལྕགས་ཀྱུ་བ། ཀྱི་ལྕེ། ཧོང་ལེན།
སྟག་ཤ་བ། ཨུག་ཆོས། གླ་རྩི་དྲི་ཐོན་པ་བཅས་དྲི་ཆུ་ལ་སྦྱར་ནས་བྱུག བྱུག་པ་རིམ་གསུམ་བར་མཚམས་ཅུང་ཟད་རེ་
435



ཕྱེ་དགོས། ཡང་མོ་ནད་སྟོང་ཕྲག་འཛོམས་པའི་སྤྱི་འཇོམས་ཆེན་མོ་ནི། རུ་རྟ་ཤུ་དག་གླ་བའི་རྩི། །ཡ་བཀླུ་ར་འོལ་
མོ་སེ། །སྨན་ཆེན་གསེར་མདོག་བུལ་ཏོག་དང་། །ཟེ་ཚྭ་མགྲོན་ཐལ་སྟར་བུ་སྦྱར། །ནང་ནུབ་ཆུ་བསྐོལ་འཕུལ་
བས་ཟབ། །ཅེས་སོ། །
བརྡ་འགྲོལ།
༡ རྩ་དབུ་མ། —ལུས་ཀྱི་དབུས་སུ་དྲང་པོར་གནས་ཤིང་རླུང་དང་ཆུ་ཁམས་གཙོ་བོར་རྒྱུ་བའི་རྩའི་མིང་ངོ༌། །
༢ ཁམས་དཀར། རོ་དྲུག་ལྡན་གྱི་ཟས་སྐོམ་ཟོས་པའི་དྭངས་མ་སོགས་ཟུངས་བདུན་དུ་རིམ་པར་སྨིན་པའི་
མཐར་ཐུག་གི་དྭངས་མ་སྟེ། དེའི་སྙིགས་མ་སྐྱེས་པའི་ཁུ་བ་སྟེ་ས་བོན་དང་བུད་མེད་ཀྱི་ནུ་མ་དང་གསང་
ལམ་ནས་དུས་མིན་དུ་འཛག་པའི་གཤེར་ཁུ་འབྱར་བག་ཅན་བཅས་ཀྱི་མིང་ངོ༌། །
༣ རྩ་གཤེར། བྱེད་ལས་ལ་བལྟོས་ནས་བཏགས་པའི་རྩ་སྦྱོང་གི་མིང་སྟེ། ཆུ་དང་མཐུན་པའི་ལས་བྱེད་པའམ་ཆུ་
ཁམས་རྒྱུ་བའི་རྩའི་ནད་རྣམས་སྦྱོང་བར་བྱེད་པས་སོ། །
༤ གཅེའུ། —འཇམ་རྩི་དང་ནི་རུ་ཧ་སོགས་སྦྱོང་སྨན་རྣམས་མས་བཏང་སྟེ་བཤང་ལམ་ནས་ཡར་རྒྱུ་མའི་ནང་དུ་
འཕུལ་བྱེད་ཀྱི་ཆ་བྱད་དམ་སྤྱོད་ཆས་ཞིག་གི་མིང་ངོ་། །
༥ ར་སྣ་མུ་ལ། —སྒྲོན་ཤིང་གི་རྩ་བ་ཡིན། །
༦ མོ་ནད་ཕལ་བ། –བུད་མེད་ལ་མངལ་འཁྲི་ནས་ཕྲུ་གུ་བཙའ་བའི་བར་ལས་དུས་རྒྱུན་དུ་མི་འབྱུང་ཞིང་མོ་ནད་
གཙོ་བོའང་མ་ཡིན་པས་ཕལ་བ་སྟེ་འཁྲི་ནད་དང་མངལ་ལུག་པ་སོགས་ནད་ཀྱི་སྤྱི་མིང་ངོ་། །
༧ ཤ་མ། –མངལ་དུ་ཕྲུ་གུ་གཏུམས་བྱེད་ཀྱི་ཕྲུ་མའི་མིང་སྟེ། ལུས་སྲུང་ཞིང་གཡོག་པར་བྱེད་པའི་ཤུན་པགས་ཤིག་
སྟེ་བུ་རོགས་ཀྱང་ཟེར། །
༨ མ་རུ་ཙེ་དང་ཨ་སོ། —མངལ་གནས་ཀྱི་སྲིན་བུའི་རིགས་ཀྱི་འདོད་རྒྱལ་གྱི་མིང་ཡིན་པས་སྒྲ་བཤད་མེད་དོ། །
༩ རྨོངས་གཞོབ། ཁྱོ་བོའི་འདོམས་སྤུའམ་རྨོངས་སྤུ་བསྲེག་པའི་གཞོབ་སྟེ་ཐལ་བ། །
༡༠ བསིག —སྤྲུག་སྤྲུག་གཏོང་བ་སྟེ་གསིག་ཅེས་འབྲི་སྲོལ་ཡང་འདུག
436



བསམ་གཞིག
༡ མོ་ནད་སྤྱི་དང་བྱེ་བྲག་བར་གྱི་ཁྱད་པར་ཅི་ཡོད། ཅིའི་ཕྱིར་སོ་སོར་བཤད།
༢ མོ་ནད་འབྱུང་བའི་དམིགས་བསལ་གྱི་རྒྱུ་གང་ཡིན་ནམ། །
༣ བུད་མེད་ཀྱི་ཚབས་ནད་ལ་ཁྲག་ཚབས་དང་རླུང་ཚབས་གཉིས་སུ་དབྱེ་དོན་གང་ཡིན་ནམ།
437



སློབ་ཚན་ཉེར་བདུན་པ། གདོན་ནད་གསོ་བ།
གདོན་ནད་ཅེས་པ་ནི་ངོ་བོ་ལུས་ཀྱི་ཉེས་གསུམ་འཕེལ་ཟད་འཁྲུགས་པ་ཁོ་ན་ལས་བྱུང་བ་ཞིག་མ་ཡིན་པར།
རྣམ་རྟོག་ཅན་ལ་འདྲེ་དགུ་འཁོར། ཟེར་སྲོལ་ལྟར་ཀུན་བཏགས་འཁྲུལ་བའི་རང་གཟུགས་སུ་ཤར་བའི་རྣམ་རྟོག་གི་
འདྲེ་བོ་ཆེ་དེས་འབྲས་བུ་ལུས་ཅན་གྱི་ཡིད་ཀྱི་རྣམ་རིག་རང་བབས་སུ་སྡོད་མི་འཇུག་པར་གཞན་དབང་གི་གནས་སུ་
ཕྱིར་གདོན་པར་བྱ་བའི་ཕྱིར་གདོན་ནད་ཅེས་འབྲས་བུའི་མིང་རྒྱུ་ལ་བཏགས་ནས་བཤད་པ་ཡིན་ལ། ཕལ་པས་
ངོས་བཟུང་མི་ནུས་པའི་ཕྱིར་གནོད་པ་གང་ཞིག་ལས་བྱུང་བའི་ནད་དུ་མ་ལ་གདོན་ནད་ཅེས་སོ་སོའི་ཐ་སྙད་
བཏགས་པ་ཙམ་ཡིན་གྱི་དངོས་སུ་ནད་རྟགས་དང་ནད་ཀྱི་བཅོས་སོ་སོ་ནི་དོན་ལ་གནས་པ་ཡིན་པས་ན་འདིར་
འབྱུང་པོའི་ནད་དང༌། སྨྱོ་བྱེད་ཀྱི་ནད། བརྗེད་བྱེད་ཀྱི་ནད། གཟའི་ནད། མཛེ་ནད་བཅས་གདོན་ནད་གསོ་བའི་
ཁོངས་སུ་བསྡུས་ནས་བཤད་པ་ཡིན་ནོ། །
དང་པོ། འབྱུང་པོའི་གདོན་ནད།
འབྱུང་པོའི་ནད་ཅེས་པ་ནི་ཤེས་པའི་རང་བཞིན་དུ་འགྱུར་བའི་ནད་ཅིག་ཡིན་པ་དེའང་ཡིད་འཇུག་པའི་རྩ་
ཕྲ་མོའི་བུ་ག་དེ་ཁམས་ཀྱི་ཆ་ལ་མི་མཐུན་པའི་རླུང་གིས་བཀག་ཅིང་གཙེས་པ་ལས་དྲན་ཤེས་རྒྱུན་གཏན་རྒྱུ་བའི་
ནུས་པ་ཞན་དུ་བཏང་ནས་སྙིང་སྟོབས་རང་བཞིན་འགྱུར་བ་དང་། ལུས་ངག་ཡིད་གསུམ་གྱི་བྱ་སྤྱོད་རང་བཞིན་དུ་
བསྒྱུར་བའི་ནད་དུ་བཤད་པ་དེའི་རྒྱུ་རྐྱེན་ལ་ཞི་མཐུན་དང་ནད་རྟགས་གསོ་ཐབས་བཅས་རྣམ་པ་གསུམ་གྱི་སྒོ་ནས་
བཤད་པ་ཡིན་ནོ། །
གཅིག རྒྱུ་རྐྱེན་གཞི་མཐུན།
གྲོགས་མེད་པའི་སར་ཡ་ང་བར་རང་ཉེད་གཅིག་པུར་བསྡད་པ་དང་། སེམས་ལས་དང་མྱ་ངན་མང་དུ་བྱུང་
438



བ། ཆགས་པས་ཡིད་གདུངས་པ། ཤེས་པ་འཆལ་བ། ཡིད་འཁྲུགས་པའི་ལས་མང་དུ་བྱས་དྲགས་པ། ཉིན་རེའི་སྤྱོད་
པ་ཕྱིན་ཅི་ལོག་པ་སོགས་མི་འཚམས་པའི་རྩིང་སྤྱོད་བྱས་པ། ཁྲིམས་ཀྱི་ཚུལ་དང་འགལ་བ་སོགས་ལས་མི་རུང་བ་
འགའ་ཞིག་བྱས་སོང་སྙམ་པའི་རྣམ་རྟོག་ཆེར་ལངས་པ་སོགས་ཀྱི་རྐྱེན་བྱས་ཏེ་དྲན་ཤེས་རང་བཞིན་དུ་འགྱུར་བའི་
ནད་འདི་སྐྱེད་པ་ཡིན་ནོ། །
གཉིས། ནད་རྟགས།
རྩ་རྒྱུད་སྟོང་ཞིང་མྱུར་དུ་རྒྱུག་པ་དང་སྐབས་སུ་ངེས་མེད་སྡོད་འཐེན་བྱེད། དྲི་ཆུའི་མདོག་དམར་དང་སེར་
བ་ཉུང་ཤས་ལས་མེད། ཕལ་ཆེར་ཆུ་མདོག་སྔོན་པོ་མི་ལྡོག་པ་འབྱུང་ལ་འགའ་རེ་ལྡོག་ཀྱང་སྲིད། ཕྱི་ཡུལ་ཚིགས་པ་
དྲུག་བདུན་དང་དཀར་ནག་མཚམས་སུ་བརྫིས་ན་ན་བ་དང་རུས་ཚིགས་ཀུན་ཀྱང་ངེས་མེད་ན། གཡལ་འབྱུང་བ་
དང་སྟོང་སྐྱུག་བྱེད་པ། ཡན་ལག་རེངས་ཤིང་སྐྱིད་པ་སྐྱུར་བ། ཤུས་རིང་འདེབས་པ། ཁམས་མི་བདེ་ཞིང་སེམས་
འཚུབ་པ་སོགས་རྟགས་སྤྱི་ལ་འབྱུང་བ་དང་། བྱེ་བྲག་ནང་གསེས་ཀྱི་རྟགས་མི་འདྲ་བ་འབྱུང་བ་ནི་ནད་པ་རང་གི་
སྔར་རྒྱུན་གྱི་རང་བཞིན་ལས་འདས་ཏེ་ཁྲོ་གཏུམ་དང་། ང་རྒྱལ་ཆེ་རུ་འགྲོ་བ། བབ་ཅོལ་གྱི་གཏམ་མང་སྨྲ་བའམ་
ཡང་ན་གཉིད་ཡེར་ཞིང་ཞི་ཚུལ་ཆེ་བ་འདྲ་བ། ཡུན་རིང་མིག་མི་འཛུམ་པ། མི་གཙང་བའི་རིགས་ལ་ཤིན་ཏུ་དོགས་
པའི་ཉམས་ཅན། ལ་ལ་གླུ་གར་གྱི་ཚུལ་རྒྱུན་དུ་བྱེད་ལ་དགའ་བ་དང་། ཁ་སྦུབ་ཏུ་ཉལ་བར་སྤྲོ་བ། མིག་དམར་
འབུར་ཚུགས་སུ་བལྟ་བ། དབུགས་རྒོད་ཅིང་ཁ་ཆུ་མང་དུ་འཛག་པ། འགའ་རེས་རང་བརྡེག་གཞན་གཤེ་དང་
དགོད་ལ་དགའ་བ། ཚིག་རྩུབ་སྨྲ་བ། ངོ་ཚ་དང་གཙང་སྦྲ་མེད་པར་འགྱུར་བ། འགའ་རེ་ངོ་གནོང་བ་དང་། སྐད་
དམའ་ཞིང་ཤུབ་བུར་སྨྲ་བ། ཡང་སྐབས་སུ་འབོག་པ་ལྟ་བུ་དང་། དོན་མེད་དུ་དུ་བ། སྡུག་བསྔལ་གྱི་གཏམ་བརྗོད་
མང་བ། འབྲེལ་མེད་སྨྲ་བ་སོགས་འབྱུང༌། ཡང་ནད་པ་ཁ་ཤས་ཡན་ལག་ཕྲ་བར་འགྱུར་བ་དང་། སྐོམ་གྱིས་གདུངས་
བ། མི་སོགས་གང་བྱུང་ལ་འཇིགས་ཚུལ་སྟོན་པ། ཟས་མི་འདོད། ཡང་ལ་ལ་གདོང་ནག་པོར་འགྲོ་བ་དང་། ཁམས་
མི་དྭངས་ཤིང་རླིག་པ་སྐྲངས་ནས་འཕྱུང་བ། གཅེར་བུར་རྒྱུག་པ། གནས་སྟོང་བར་འདུག་པ་ལ་དགའ་བ། ཆུ་གྲང་
མོ་འཐུང་འདོད་བྱེད་པ། དངངས་ཤིང་མིག་དམར་པོར་གྱུར་པ་སོགས་ཡོད། ཁ་ ཤས་གཉིད་ཆེ་ཞིང་ལུས་འདར་
སིག་རྒྱག་པ་དང་། ཁ་སྐམ་པ། མིག་འཛུམ་མང་བ་སོགས་འབྱུང་། ཡང་ནད་པ་ལ་ལ་དག་ལས་རིགས་མི་འདྲ་བའི་
མི་སྣ་སོ་སོའི་ཚུལ་སྟོན་པ་སོགས་ནད་རྟགས་གཙོ་ཆེར་བསྡུས་ན་རིགས་བཅོ་བརྒྱད་སོགས་ཡོད་ཀྱང་མདོར་ན་ལུས་
ངག་ཡིད་ཀྱི་སྤྱོད་པ་འགྱུར་བའི་རྟགས་མི་འདྲ་བ་འབྱུང་བ་ཀུན་རིག་པས་དཔག་སྟེ་ངོས་བཟུང་བར་བྱ་དགོས་
439



སོ། །(རྟགས་སུ་སྔར་བས་དད་དང་ཤེས་པ་དང་། །ལུས་ངག་ཡིད་སྤྱོད་འགྱུར་བས་དེ་སྤྱོད་བྱེད། །བློ་སེམས་མི་
བདེ་སྤྲོ་ཐུང་ཤེས་པ་འཕྱོ། །)ཞེས་སོ། །
གསུམ། གསོ་ཐབས།
ཐོག་མར་གོང་གསལ་གྱི་ནད་རྟགས་དེ་དག་ལས་ངོ་གནོང་ཞིང་སྐད་དམའ་ཤུབ་བུར་སྨྲ་བའི་རྟགས་ཅན་མ་
གཏོགས་པ་ཐམས་ཅན་ལ་ཞི་བས་བཅོས་བྱེད་པ་གལ་ཆེ་བར་བཤད་པ་ཡིན་ལ། འདིར་ཡང་སྤྱི་བཅོས་ཐུན་མོང་བ་
ཞི་བའི་གསོ་བ་དང་སྦྱར་ཚེ་ཨ་གར་སོ་ལྔ་དང༌། སེམས་ཉིད་བདེ་བྱེད། སྲོག་འཛིན་དགུ་པ་དང་བཅུ་གཅིག རྣམ་
ཤེས་སོར་འཇུག རཏྣ་བསམ་འཕེལ་སོགས་བབས་བསྟུན་གཏོང་བ་དང་། སྨན་དེ་དག་གང་རུང་དང་ལྟག་སྤྲོད་དུ་
ཆེར་རྗེའི་ཕྱག་བཞེས་ཟིན་ཏིག་ཏུ་བཀོད་པའི་ཤིང་ཀུན་ཉེར་གཉིས་ལ་སྟག་དང་སེང་གེ་སོགས་གཅན་གཟན་གྱི་
རིགས་དང་། རྒྱ་མཚོར་གནས་པའི་སྲོག་ཆགས་གདུག་པའི་ཤ་དང་མཁྲིས་པ་གང་ཞིག་ཚོགས་ཚད་བསྣན་ཏེ་ཏིལ་
དམར་བསྐོལ་བ་བླུད་པ་དང་བསྐུ་བྱུག་བྱ།
བར་དུ་འཇམ་པོས་སྲིད་ལ་གསོ་བ་ནི། ཡན་ལག་བརྒྱུད་པ་དང་གཙང་སྟོད་དར་མ་མགོན་པོའི་ཟིན་ཏིག་
གནམ་ལྕགས་ཐོག་མདར་བཀོད་པའི་རྟགས་སོ་སོ་བ་དང་བསྟུན་པའི་སྨན་གྱིས་གསོ་བ་དང་སྦྱར་ན་ལེགས་ལ། དེ་
མ་འཛོམས་ན་དེའུ་དམར་སྙིང་ཁྲོལ་སྦྱོར་བ་དང་། མི་ཏྲ་ཛོ་ཀིའི་མན་ངག་ཨར་བརྒྱད། ཨ་གར་བཅུ་བདུན། གྱད་
སྦྱོར་ཉེར་གཅིག་སོགས་གང་རིགས་གཏོང་བ་དང་། ཁྱད་པར་ཁྲག་རླུང་ལ་བསྟེན་ཚེ་བྲང་ཏིའི་གོ་བྱི་གཉིས་སྦྱོར་
ཆང་གིས་དབུལ་བ་དང་རླུང་སྟོད་དུ་ལོག་པ་ཡིན་ན་རླུང་གནོན་སྦྱོར་བ། རླུང་འཁྲུགས་གྲང་ཤས་ཆེ་བ་བྱུང་ཚེ་ཛཱ་ཏི་
ཉེར་དྲུག རྩ་འགག་པ་གསོ་བར་སྨན་མར་རྡོ་རྗེ་སྤྱི་འཇོམས་དང༌། སྙིང་བཤལ་གདམས་པ་ཁྱད་པར་བ་དང་གཡུ་
ཐོག་ལུགས་ཀྱི་བདུད་རྩི་སྙིང་བཤལ། ཚ་གྲང་འཐབ་པས་སྲོག་འཛིན་ནོར་བུ། རྩ་སྐྱོན་སེལ་བར་དགོངས་འདུས་
ནས་བཤད་པའི་བཏུང་སྨན་རྒྱུ་ཚྭ་བཅུ་བདུན་དང་། །དྭ་ལིས་དགུ་པའི་ཁརྫ་བཅས་རྩ་བའི་སྨན་གཉིས་ལག་ལེན་
བཞིན་ཕབ་ལ་ཐོ་རེངས་བསྟེན་ཅི་ནུས་སྦྱིན། སྨན་སྣ་དགུ་པ་སུམ་ཆ་རེ་ཕྱོགས་བསྡུས་ཐུན་ཕྲན་ཙམ་པ་ནངས་མ་
གསུམ་དུ་བཏང་ཞིང་། དེ་ནས་གོང་སྨན་སྦྱར་བ་རང་གི་སོར་རྩེ་ཙམ་ཡུན་རིང་བསྟེན་པ་སོགས་ནད་གཞིའི་
བསྡོངས་ཟླ་གང་ལ་བསྟེན་པའི་བཅོས་རྣམས་རིག་པས་དཔྱད་དེ་གཏོང་དགོས་སོ། །
ཐ་མར་སྨན་དཔྱད་དྲག་པོས་ཕ་མཐར་སྐྱེལ་བ་ལ་ཁྱུང་ལྔ་པི་ལིང་ཆང་དང་སྦྱར་བ་འདམ་བཏགས་བྱས་པའི་
རིལ་བུ་གུ་གུལ་ཐང་གིས་གཏོང་བའམ། ཁྱུང་རྒོད་དྲག་པོའི་སྟེང་དུ་ཛཱ་ཏི་བཟང་པོ་ཆ་གཅིག་འདམ་བཏགས་ཉིན་
440



གསུམ་བྱས་པ་གཏོང་བ་དང་། ཡང་ན་ཁྱུང་རྒོད་དྲག་པོའི་སྟེང་དུ་སེང་གེའི་ཤ་དང་། ཨར་ནག བྲག་ཞུན། འབྲོང་
སྙིང་། ཤིང་ཀུན། ཁ་རུ་ཚྭ། ཛཱཏི། ལི་ཤི་བཅས་བསྣན་པ་བསྟེན་ཞིང་། རིག་པ་མཆོག་གི་རྒྱུད་ལས་བཤད་པའི་རྡོ་རྗེ་
ལྷའི་སྨན་མར་དང་། ཙན་དན་ཉེར་ལྔའི་སྨན་མར་བཟའ་རུ་འཇུག་པ་དང་། དོན་གྲུབ་སྣ་སྨན་སོགས་གཏོང་། རྗེས་
སུ་བྱ་ཀྲི་བརྒྱུད་པའི་དུད་པ་དང་། བདུད་རྩི་ཆེན་པོ་ཆོས་ཉིད་གསང་བའི་རྒྱུད་ལས་བཤད་པའི་ཡན་ལག་བཅུ་དྲུག་
པའི་དུད་པས་བདུག བྱུག་པ་ཡུངས་ཀར་སྦྱོར་བའི་སྨན་མར་དང་། གུ་གུལ་སྦྱོར་བའི་སྨན་ཆུ་སོགས་མགོ་དང་ལུས་
ལ་བྱུག་པ་དང་། བདུད་རྩི་བདེ་ཆེན་གྱི་རྒྱུད་ལས་བཤད་པའི་སྨན་མཆོག་གནོད་སེལ་དཔྲལ་བར་བསྐུ་བྱུག་བྱ།
དཔྱད་དུ་མེ་བཙས་བཅོས་དགོས་ཀྱི་རིགས་བྱུང་ན་དཀར་ནག་མཚམས་དང༌། དྲུག་བདུན་མཚམས།
དཔལ་ཁབ། ཐུགས་ཁབ། ཕོ་རོག་མིག གོ་ཆེན་གོ་ཆུང་། སྐེ་སྟོང་། ཨན་སྟོང་། སྤྱི་བོའི་གཙུག རྩེ་ནག་གཉིས་ཀྱི་མགོ་
ཡ་མཚུའི་སྟེང་། རྐང་མཐིལ་བོལ་གོང་འཕར་རྩ་རྣམས་གང་འོས་ལེགས་པར་དཔྱད་ནས་བསྲེག་པར་བྱ།
ཁ་ཟས་ཆང་སྐྱུར་གྱི་རིགས་དང་། རུལ་སུངས། རྗེན་ཟས་བཅུད་མེད་ཀྱི་རིགས་རྣམས་སྤོང་བ་དང་། སྤྱོད་
ལམ་དལ་བར་བྱ་བ་དང་། ཡིད་མཐུན་དང་། བག་ཕེབས། བདེ་དགའ་རྒྱས་པའི་སྤྱོད་པ་དང་ལྡན་པར་བྱ་དགོས་
སོ། །ལུས་ཀྱི་ཟུངས་ཟད་པ་བྱུང་ན་ལུས་ཟུངས་གསོ་བའི་སྨན་དང་། འོད་སྲུང་རྒན་པོའི་སྨན་མར་ལྟ་བུས་ཟུངས་
ལེགས་པར་གསོ་བ་ཡིན་ནོ། །གདོན་བཅོས་དང་སྲུང་བ་སོགས་རྒྱུད་དང་མན་ངག་ནང་ཤེས་པར་བྱའོ། །
ཀོང་སྤྲུལ་ཟིན་ཏིག་ལས། གདོན་སྤྱིའི་རྟགས་རྩ་སྔ་དྲོ་ཕྱི་དྲོ་དང་ཉིན་སྔ་ཕྱིར་འདྲ་མིན་དུ་འགྱུར། སྡོད་ངེས་
མེད་དྲག་དལ་བྱེད། ཆུ་ལ་འོད་དང་ཐིག་ལེ་ཤར་བའམ། ལྦུ་བ་མི་བརྟན་ཞིང་བསྐོར་བ་བྱེད། ལྦུ་བའི་མཐར་འབུ་
རིས་ལྟ་བུས་བསྐོར་བའམ། ཆུང་ངུ་ཉ་མིག་ལྟར་སྡོད་པ་རྣམས་དང་། ལྡོག་ཏུ་མི་འདོད་པ་རྣམས་ནད་གཞི་དེ་ལ་
གདོན་ཁ་ཆེ་བའི་རྟགས་ཡིན། གདོན་གང་གནོད་ལིང་ཚེ་དགུ་དང་ཕྱོགས་མཚམས་ལས་བརྟག་ཚུལ་ཕྱི་རྒྱུད་ལྟར་
བྱ། ལོག་རྗེས་ཀྱི་གཟུགས་ལས་གདོན་གྱི་ངོས་བཟུང་དགོས་ཀྱང་མ་ལྡོག་པའམ། ལྡོག་ཀྱང་གཟུགས་མ་འབྱེད་ན་
ནས་དཀར་པོ་བརྒྱད་ནག་པོ་གཅིག་དང་དགུ་ཐོགས། དམོད་བརྡར་དྲག་ཏུ་བྱས་ལ་ཤར་ནས་གཡས་བསྐོར་དུ་དོར་
བས་ནག་པོ་བབས་ས་དེར་གདོན་ངོས་བཟུང་བའི་སྐོར་ཕྱ་ལ་བརྟག་ཚུལ་རྒྱས་པ་གཞན་ནས་འབྱུང་བ་ལྟར་རམ།
བསྡུ་ན་ཕྱི་རྒྱུད་ལྟར་ངོས་བཟུང་ལ་དེ་མཐུན་གྱི་བཅོས་རིམ་འབོག འབྱུང་གདོན་སྤྱི་ལ་ཉང་གཏེར་སྲུང་བ་རྒྱུན་
འཁོར། བྱུག་པ་རྒྱུན་འཁོར། བདུག་པ་རྒྱན་འཁོར་རྣམས་ཟབ་ཅིང་། གདོན་བྱེ་བྲག་པ་རྣམས་ལའང་སྲུང་བཅོས་
གཏེར་མ་ལས་བྱོན་པ་རྣམས་ལག་ལེན་བདེ་ཞིང་ཟབ་པ་ངེས་པ་ཡིན ཞེས་སོ། །
441



གཉིས་པ། སྨྱོ་བྱེད་ཀྱི་གདོན་ནད།
སྨྱོ་བྱེད་ཅེས་བྱའི་ནད་འདི་ནི་ལུས་དང་སེམས་ཀྱི་ནད་ལམ་ལོག་ཏུ་ཞུགས་པས་སྨྱོས་འགྱུར་སྨྱོ་བྱེད་ཟེར། །
ཞེས་པ་ལྟར་ཡིན་ལ། འདིར་སྨྱོ་བྱེད་ཀྱི་ནད་དེའི་རྒྱུ་རྐྱེན་དབྱེ་བ་རྟགས་བཅོས་རྣམས་བཤད་པར་བྱའོ། ། །
གཅིག རྒྱུ་རྐྱེན། །
རིང་བའི་རྒྱུ་སྙིང་སྟོབས་ཞན་པ་དང་། གཞན་གྱིས་སེམས་དཀྲུགས་པ་སོགས་དང༌། ཉེ་རྒྱུའི་སློང་རྐྱེན་མྱ་
ངན་དང་ཡིད་མི་བདེ་བ་དང་སེམས་ལས་མང་དུ་བྱེད་ཆེ་བ་དང་། ཟས་སྤྱོད་མི་འཕྲོད་པ་དང་། ཕྱིའི་གནོད་པ་
སོགས་ཀྱིས་ཉེས་པ་འཁྲུགས་ནས་ལུས་ཀྱི་སྙིང་ལ་གནས་པའི་རྩ་བཞི་དང་། སྟེང་འོག་གི་དྷུ་ཏིའི་རྩ་གཉིས་ཏེ་རྩ་དེ་
རྣམས་སུ་རྣམ་པར་ཤེས་པ་ཚོགས་དྲུག་རྒྱུ་བ་ལས་དེའི་མདུན་གྱི་རྩ་ལམ་ནང་དུ་ནད་ཞུགས་ནས་འོག་གི་དྷུ་ཏིར་
སོང་བས་ཡིད་ཀྱི་ལམ་བཀག་ཅིང་ལོག་པར་ཞུགས་པས་དྲན་པ་ཉམས་ཏེ་འབོག་པ་དང་། ཡང་ན་ཅི་བྱ་གཏོལ་མེད་
སྨྱོ་བར་འགྱུར་རོ། །
གཉིས། དབྱེ་བ།
རླུང་གྱུར་དང་། མཁྲིས་གྱུར། བད་གྱུར། འདུས་གྱུར། ཡིད་གདུང་བ་ལས་གྱུར་པ། དུག་ལས་གྱུར་པ་དང་
གདོན་གྱུར་ཏེ་བདུན་ཡོད་དོ། །
གསུམ། ནད་རྟགས།
༡ རླུང་གྱུར་ནི་ཤ་སྐམ་ཞིང་ལྦུ་བར་སྐྱུག་ལ་མང་དུ་སྨྲ་ཞིང་དོན་མེད་དུ་ངུ་འབྲོས་བྱེད་པ། མིག་སྤྲིན་དམར་
ལ་ཟས་ཞུ་བའི་དུས་ན་ནད་ལྡང་བ་སོགས་འབྱུང་། །
༢ མཁྲིས་གྱུར་ནི་མི་གཞན་ལ་ཁྲོ་ཞིང་བརྡེག་པ། བཟའ་བཏུང་བསིལ་བ་འདོད་ལ། མིག་དང་ཆུ་ལ་སེར་ཁ་
ཆགས་པ། མེ་དང་སྐར་མ་མིག་སྔར་དུ་འོང་སྙམ་པ་མཐོང་བ་དང་། བསིལ་བའི་གནས་སུ་འདུག་འདོད་སྐྱེ།
༣ བད་ཀན་ལས་གྱུར་པ་ནི་ལུས་རློན་ཞིང་སྨྲ་བ་ཉུང་བ་དང་། ཡི་ག་འཆུས། གཉིད་ཆེ་ལ་སྣབས་དང་ཁ་ཆུ་
442



མང་དུ་འཛག དབེན་པའི་གནས་ལ་དགའ་བ་དང་། མཚན་གྱི་དུས་སུ་སྨྱོ་ཤས་ཆེ་ལ་ཟས་ཟོས་ཐོག་ལྡང་བ་ཡིན། །
༤ འདུས་པ་ལས་གྱུར་པ་ནི་ཀུན་གྱི་རྟགས་སྟོན་པར་བྱེད་པ་དང་དེ་ནི་བཅོས་དཀའ་བའི་ནད་དུ་བཤད་
དོ། ། །
༥ ཡིད་གདུང་བ་ལས་གྱུར་པ་ནི་གང་གི་དུས་སུ་ནོར་དང་ཆུང་མ་ལ་སོགས་པ་ཡིད་དུ་འོང་བ་དང་བྲལ་བར་
གྱུར་པ་དེ་དྲན་པས་རྐྱེན་བྱས་ཏེ་དུས་དེ་ལ་ལྡང་ཞིང་སེམས་ལ་བརྣག་པར་དཀའ་བའི་གདུང་བས་སྨྱོ་ཞིང་ཞུམ་ལ་
ཡང་ཡང་བརྒྱལ་བ་དང་། ཀྱེ་ཧུད་ཅེས་སྨྲེ་སྔགས་འདོན་ཞིང་ངུ་བ་དང་སེམས་ཁོང་དུ་མི་ཆུད་པ་སོགས་བྱེད་དོ། །
༦ དུག་གི་རྐྱེན་ལས་གྱུར་པ་ནི་ལུས་ཀྱི་མདངས་ཉམས་ཤིང་སྟོབས་ཆུང་ལ་སེམས་འཁྲུལ་བར་བྱེད་པ་ཡིན་
མོད། དེ་ཡང་དུག་ཕོག་པ་སོ་སོའི་སྨྱོ་བྱེད་ཀྱི་རྟགས་མི་འདྲ་བ་གཞན་ལས་འབྱུང་བ་ལྟར་ཤེས་དགོས་སོ། །
༧ གདོན་གྱུར་གང་གནོད་དེའི་སྤྱོད་པར་འགྱུར་བའོ། །
བཞི། བཅོས་ཐབས།
སྤྱི་བྱེ་བྲག་གཉིས་ལས། སྤྱི་བཅོས་ནི། ཡིད་འཇུག་པའི་བུ་གའི་ལམ་ནད་ཀྱིས་བགག་པ་དེ་བསལ་བའི་ཕྱིར།
རླུང་ལ་བསྐུ་མཉེ་དང་བདུད་རྩི་ལྔ་དང་རུས་པའི་ལུམས་བྱ་བ་གལ་ཆེ། སྨན་དུ་འབྲོང་རྩེ་ཨར་བརྒྱད་དང་། བི་མ་
ལའི་མན་ངག་སེམས་བདེ། རྣམ་ཤེས་སོར་འཇུག བཙན་དུག་སྨན་མར་སོགས་ཟབ་པའི་སྨན་སྦྱོར་གང་རིགས་
ནད་རྟགས་དང་བསྟུན་ནས་གཏོང་བ་དང་། བད་ཀན་ལ་སྐྱུགས། མཁྲིས་པར་འཁྲུས། ཁྲག་ལ་གཏར་བ་སོགས་
ཉེས་པ་གང་ཤས་ཆེ་བ་དེའི་གཉེན་པོས་བུ་གའི་ཉེས་པ་སྦྱངས་ཤིང་། མར་རྙིང་དགེ་བའི་སྨན་མར་བསྟེན་པ་དང་།
དེ་རྗེས་བསྡིགས་པས་སྐྲག་པར་བྱེད་པ་སོགས་ཀྱིས་བཅོས་པ་ཡིན་ནོ། །དཔྱད་དུ་ནད་རྗེས་དག་པར་ཨན་སྟོང་
དང་། སྤྱི་གཙུག་ཚིགས་པ་དྲུག་བདུན་དང་དཀར་ནག་མཚམས་ལ་སོགས་པའི་རླུང་གསང་ཅི་རིགས་མེ་ཡིས་
བསྡམ། ཟས་སྣུམ་བཅུད་དྲོད་དང་ལྡན་པའི་རིགས་བསྟེན་པ་དང༌། སྤྱོད་ལམ་ངད་ཅན་གྱི་ཡུལ་དུ་སྡོད་པ་དང་
གཉིད་ཆག་པ། ཚིག་ངན་ཐོས་པ་རྣམས་སྤང་ཞིང་། ཡིད་དུ་འོང་བའི་གྲོགས་དང་སྙན་པའི་གཏམ་གྱིས་སྤྲོ་བ་སྐྱེད་
པར་བྱེད་དོ། ། །
བྱེ་བྲག་གི་བཅོས། ༡ རླུང་གྱུར་ལ་སྣུམ་འཆོས་དང་ཕྱི་རྒྱུད་ཀྱི་འཇམ་རྩི་སྨེ་འཇམ་བྱ་བ་དང༌། བཙན་དུག་
སྨན་མར་ཚད་བཞིན་བསྟེན་པ། ཁྱུང་ལྔ་དང་ཛཱ་ཏི་ཆ་མཉམ་པའི་རིལ་བུ། ཨ་རུ་དགུ་པའི་ཕྱེ་མ། ཨ་གར་ཉི་ཤུ་
སོགས་གང་འཚམས་རིག་པའི་མདའ་ཡིས་བསྣུན་ནས་གཏོང་། རླུང་གསང་ཨན་སྟོང་དང་པོ་དང་། དཀར་ནག་
443



མཚམས། རྒྱབ་ཀྱི་ཚིགས་པ་དྲུག་བདུན། སྤྱི་གཙུག་རྣམས་སུ་མེ་ཡིས་མནན།
༢ མཁྲིས་གྱུར་ལ་ཚ་བ་དག་པར་སྦྱངས་པའི་ཆེད་དུ་རྒྱུད་ཀྱི་དན་ད་ལྔ་པའི་བཤལ་དང༌། ཏིག་ཏ་བདུན་པའི་
ཕྱེ་མ་བཏང་ཞིང་སྙིང་རྩ་གཏར་ནས་ཏིག་ཏའི་སྨན་མར་སྦྱར་བ་དང་། ཟས་སུ་ལུག་ཤ་དང་རྔ་བྲན་གྱི་ ཤ་གསར་
བསྟེན།
༣ བད་ཀན་ལས་གྱུར་པ་ལ་སྤྱང་ཚེར་གསུམ་པས་སྐྱུག་པ་བསྐུལ་ནས་རྩུབ་པའི་ཟས་དང་། སྐམ་སའི་འབྲུ་
རྙིང་། སྦྲང་རྩི་དང་། གཡག་རྒོད་ཀྱི་ཤ གཅན་གཟན་དང་ཆུ་གནས་ཀྱི་ཤ་སོགས་བསྲེག་པ་དང་། ཚ་བ་བརྒྱད་ཀྱི་ཕྱེ་
མ་བཏུང་བ་ཡུན་བསྲིང་། རྒྱབ་ཚིགས་གསུམ་པ་དང་། མདུན་གྱི་སྲོག་རྩ་མྱོས་བྱེད་གསང་ལ་མེ་ཡིས་བསྲེག་
༤ འདུས་པ་ལས་གྱུར་པ་ལ་ནད་འདི་གསོ་དཀའ་བས་ཀུན་གྱི་གསོ་བའི་ཐབས་བཀོལ་དགོས་པ་སྐབས་ཐོབ་
དང་སྦྱོར་ཚུལ་ཤེས་པར་བྱའོ། །
༥ ཡིད་གདུངས་པ་ལས་གྱུར་པ་ལ་འདོད་པ་དང་བསྟུན་ནས་གཏམ་སྙན་པར་སྨྲ་བ་དང་། གྲོགས་ཡིད་
མཐུན་པས་སེམས་གསོ་བ་དང་སྤྲོ་བ་བསྲིང་བའི་སྒོ་ནས་དབུགས་དབྱུང་སྟེ་གསོ་བ་ཡིན་ནོ། །
༦ དུག་ལས་གྱུར་པ་ལ་མན་རྒྱུད་དཔའ་སེར་དྲུག་པའི་རིལ་བུ་དང་། རིན་ཆེན་མང་སྦྱོར་རིལ་བུ་སོགས་དུག་
སྨན་གྱི་སྐབས་བཞིན་འཕྲུལ་ནས་གསོ་བར་བྱའོ། །
༧ གདོན་ལས་གྱུར་པ་ལ། བྱི་ལ་ར་ཐུག་འུག་པ་ཝ་ཡི་གཅིན་དང་སྟུག་པ། མཁྲིས་པ། སེན་མོ། སྤུ། ལྤགས་
པ་བཅས་སྤོས་སུ་སྦྱར་ལ་བདུག་པར་བྱའོ། །
གསུམ་པ། རྗེད་བྱེད་ཀྱི་གདོན་ནད།
རྗེད་བྱེད་ཀྱི་ནད་ནི་སྨྱོ་བྱེད་དང་མཚུངས་པ་ལ། ཁྱད་པར་དྲན་པ་ཉམས་པ་དང་། འདུ་ཤེས་འཁྲུལ་ནས་
སྙིང་སྟོབས་ཞན་པ། བློ་གྲོས་ཉམས་པ། དྲན་བརྗེད་རང་བཞིན་གྱི་ནད་ཡིན་ལ། འདིར་རྗེད་བྱེད་ནད་དེའི་རྒྱུ་རྐྱེན་
དབྱེ་བ་རྟོགས་བཅོས་རྣམས་བཤད་པར་བྱའོ། །
གཅིག རྒྱུ་རྐྱེན།
རྒྱུ་རྐྱེན་སྨྱོ་བྱེད་དང་མཚུངས་པ་ལ་ཁྱད་པར་མྱ་ངན་དང་འཇིགས་སྐྲག་སོགས་ཀྱིས་སེམས་འཁྲུགས་པའི་རྒྱུ་
444



གང་ཞིག་ལ་ཟས་སྤྱོད་མི་མཐུན་པས་རྐྱེན་བྱས་ནས་དྲན་ཤེས་བདེ་བར་རྒྱུ་བའི་བྱེད་ནུས་ལ་གནོད་ཅིང་ཉམས་པར་
གྱུར་ནས་རྨོངས་འགྱུར་རྗེད་བྱེད་ཀྱི་ནད་འདི་སྐྱེད་པ་ཡིན་ནོ། །
གཉིས། དབྱེ་བ།
རླུང་གྱུར་དང་། མཁྲིས་གྱུར། བད་གྱུར། དུག་གྱུར་གདོན་གྱུར་ཏེ་ལ། །
གསུམ། ནད་རྟགས།
སྤྱི་རྟགས་ནི། དང་པོ་བྱུང་ཚུལ་སྙིང་འདར་ཞིང་མགོ་བོ་འཐོམ་ལ་ལུས་ལ་རྔུལ་ཆུ་འབྱུང་བ་དང་ལྟོ་བ་སྦོ་བ་
འབྱུང་། ལུས་ཀྱི་སྟོབས་ཆུང་ངུར་འགྱུར་ཞིང་རྐང་ལག་གི་རུས་པའི་སྙིང་པོ་ན་བ་དང་། ཁ་ཆུ་སྣ་ཆུ་མང་བ། ནད་
འཕར་དུས་འགྱེལ་འགྲོ་བ། སོ་འཆའ་བ་དང་། རྐང་ལག་གཡོ་བ་དང་། ལྷུ་བ་ཅན་སྐྱུག་ཅིང་། མུན་པ་ནག་པོར་
ཞུགས་སྙམ་པ། གཉིད་ཡེར་བ་སོགས་འབྱུང་ངོ༌། །བྱེ་བྲག་གི་རྟགས།
༡ རླུང་ལས་གྱུར་ན་ཐོག་མར་བརླ་ཤ་འགུལ་ཞིང་རྐང་ལག་སེན་མོ་སོགས་འདར་ཞིང་རེངས་ལ་ཡང་ཡང་ཁ་
ཟས་ཞུ་རྗེས་ལྡང་། དྲན་པ་ཡང་ཡང་ཉམས། མིག་འབུར་ཚུགས་སུ་བལྟ། པགས་པ་དང་སེན་མོ་རྣམས་མདོག་ནག་
ཅིང་རྩུབ་པོར་འགྱུར་རོ། །
༢ མཁྲིས་པ་ལས་གྱུར་ན་བཞིན་མདོག་སོགས་སེར་ཞིང་། ཁ་སྐམ་ལ་སྐོམ་དད་ཆེ་བ་དང་། ཁ་ཟས་ཞུ་བའི་
དུས་སུ་ལྡང་། དྲན་པ་ཡང་ཡང་ཉམས་ཤིང་། ནད་པའི་ཉམས་སྣང་མེ་འབར་བ་དང་། འཇིགས་སུ་རུང་བའི་འཁྲུལ་
སྣང་འབྱུང་བ་སོགས་ཀྱང་ཡོད་པར་བཤད་དོ། ། །
༣ བད་ཀན་ལས་གྱུར་ན་ཚིགས་རིང་བར་གྱུར་ཞིང་། ཁྱད་པར་ཁ་ཆུ་མང་བ་སོགས་བད་ཀན་གྱི་ནད་རྟགས་
རྣམས་སྟོན་པ་དང་། མིག་དང་པགས་པའི་མདོག་རྣམས་སྐྱ་བོར་འགྱུར་ལ་དྲན་པ་ཉམས་པའི་དུས་ཀྱང་རིང་།
༤ དུག་ལས་གྱུར་ན་རླུང་མཁྲིས་བད་ཀན་སོགས་ནད་རྟགས་མི་གསལ་ཞིང་དྲན་པ་བརྒྱལ་བ། ལྡང་དུབ་
བྱེད་པ། ཤེས་པ་འཁྲུལ་བ། འདུ་ཤེས་རྟོག་པ། བརྗེད་ངས་ཆེ་བ་སོགས་ཡིན། །
༥ གདོན་གྱུར་སྔར་ལས་སྤྱོད་ལམ་གཞན་དུ་འགྱུར།
445



བཞི། བཅོས་ཐབས།
སྤྱི་དང་བྱེ་བྲག་གཉིས་ལས། སྤྱི་བཅོས། རླུང་ལ་ནི་རུ་ཧར་རེ་ལྕག་བསྣན་ནས་བསུ་བ་དང་། འདུས་པ་དང་
དུག་ལ་སྣ་བཤལ་རྣོན་པོ་དང་སྐྱུགས་སྨན་རྣོན་པོ་གཏོང་བ། མཁྲིས་པར་འཁྲུས་སོགས་ཕྱི་རྒྱུད་ལས་ལྔ་ལྟར་རྣོན་
པོར་སྦྱར་བས་བུ་ག་དག་པར་སྦྱང་། སྒོས་ཀྱི་དུད་པའི་སྨན་སྣ་ཚོགས་པས་བདུག་པ་བྱ་བ་དང་། བ་སེར་མོའི་མཁྲིས་
པའི་ཁུ་བ་སྣ་སྨན་དུ་བཏང་། ཁྱི་དང་། ཝ་དང་། བྱི་ལ། སེང་གེ་སོགས་ཀྱི་མཁྲིས་པའང་བསྔགས་ རྣམ་ཤེས་སོར་
འཇུག་དང་བི་མ་མི་ཏྲ་སོགས་ནད་རྟགས་དང་བསྟུན་ནས་གཏོང་བ་དང་། སྨྱོ་བྱེད་སྐབས་ཀྱི་སྤྱི་བཅོས་བཞིན་
འབོག་ཡུན་རིང་ན་རྐང་ལག་གི་སོར་མོ་ཉི་ཤུའི་ནེའུ་ལེ་དང་སེན་མོའི་རྩ་བ་བསྲེག མཇུག་ཏུ་འཇམ་རྩི་དང་བུར་
ཆང་བཏང་ཞིང་། རླུང་གསང་སྤྱི་གཙུག་དང་ཨན་སྟོང་དང་པོ་སོགས་བསྲོ་ཞིང་། ནུ་རྒྱབ་ཚོན་གང་གཞལ་བའི་སྲོག་
རྩ་མྱོས་བྱེད་ཀྱི་གསང་ཐུར་མའི་གནས་ལ་མེ་བཙའ་བྱའོ། ། །
བྱེ་བྲག་གི་བཅོས། སྨྱོ་བྱེད་ཀྱི་བཅོས་དང་འདྲ་བར་གསུངས་པས་ན་རླུང་གྱུར་ལ་སྲོག་རླུང་འཇོམས་པའི་རྡོ་
རྗེ་རབ་འཇོམས་དང་། རྒོད་པོ་གཟེར་འཇོམས། འཇམ་རྩིའི་རིགས་སོགས་གང་འོས་དང་། མཁྲིས་གྱུར་ལ་དན་ད་
ལྔ་པའི་བཤལ་གྱིས་སྦྱངས་པ་དང་། ཕྱེ་མ་ཏིག་ཏ་བདུན་པ། ཨར་བརྒྱད་དོམ་མཁྲིས་བསྣན་པ་སོགས་ནད་ཁམས་
དང་བསྟུན། བོད་གྱུར་ལ་ཐོག་མར་སྤྱང་ཚེར་དང་། སྒ་སྐྱ། པོ་སོ་ཆ་གསུམ་འོ་མར་སྦྱར་བའི་སྐྱུགས་སྨན་བཏང་རྗེས་
བྱེ་རིང་ལུག་ཀླད་རིལ་བུ་སོགས་གང་འཕྲོད་བསྟེན་པ་སྨྱོ་བྱེད་སྐབས་ལྟར་གསོ་བ་དང་། དུག་ལས་གྱུར་པའང་གོང་
ལྟར་གསོ། དེ་ལྟར་སྨྱོ་བྱེད་དང་རྗེད་བྱེད་གང་ལའང་ཁྲག་མཁྲིས་ཚ་བའི་ཕུགས་མ་ཆོད་པར་ནད་རོ་ལུས་ནས་ཡོད་
པ་བཅས་ལ་དེ་ལས་གཞན་པའི་བཅོས་ཀྱིས་ངོ་མི་ལེན་ན་གོང་དུ་བཤད་པའི་ནི་རུ་ཧ་དང་། སྣ་བཤལ་དང་། སྐྱུགས་
དང་། འཁྲུས་སོགས་ཀྱིས་ཚ་བ་དག་པར་སྦྱངས་མ་ཐུབ་པ་ཡིན་པས་ན་སླར་སྦྱངས་པས་བཅོས་པ་ཤིན་ཏུ་གལ་ཆེ།
དེ་འོག་ཏུ་ཟས་དང་། སྨན་དང༌། དྲོད་བཅུད་ཀྱིས་གསོ་བ་དང་། ཁྱད་པར་བཅུད་ལེན་གྱི་རིགས་བསྟེན་པ་གལ་ཆེ་
སྟེ། སྙིང་པོ་བསྡུས་པར། དེ་བས་གསོ་དཀའ་འདི་ལ་ནི། །བཅུད་ཀྱིས་ལེན་པའི་གསོ་བར་བྱ། །ཞེས་སོ། །མཇུག་
ཏུ་མེ་བཙས་གསོ་བ་ནི་གོང་བཞིན་བྱའོ། །ཟས་སྤྱོད་བཅུད་མེད་རུལ་སུངས་དང་རྡོ་རྩུབ་ཅན་གྱི་ཟས་སྤངས་ནས་
བཅུད་ལྡན་གྱི་ཟས་བསྟེན་པ་དང་། སྤྱོད་ལམ་མེ་ཆུ་གཅན་གཟན་གྱིས་གཙེས་པ་དང༌། མཚན་གྱི་འཇིགས་པ་
སོགས་བསྲུང་ཞིང་། བག་ཕེབས་པ་དང་། ཡིད་མཐུན་པའི་གནས་སུ་སྤྲོ་བསྲིངས་བསྟེན་པ་སོགས་གལ་ཆེ་བ་ཡིན་
ནོ། །སྤྱི་དང་བརྗེད་བྱེད་ཕལ་ཆེར་གདོན་གྱུར་བས། འབྱུང་གདོན་ལེའུའི་སྨན་སྲུང་བ་དང་། བསྐང་བཤགས་ཁྲུས་
446



གཏོར་བདེན་བརྡར་ཞི་བས་བཅོས། ཐ་མ་བསྐྲད་མནན་བསྲེག་སོགས་རིག་སྔགས་དང་། གདོན་བཤལ་ལ་སོགས་
དྲག་པོས་མཐའ་རུ་བསྐྱལ། ཞེས་གསུངས་པ་ལྟར་གྱི་ལག་ལེན་སོགས་རྒྱུད་དང་ཉམས་ཡིག་གཞན་ལས་ཤས་པར་
བྱའོ། །
བཞི་པ། གཟའ་གདོན་གྱི་ནད།
གཟའ་ནད་ཅེས་པ་འདི་ནི། ངོ་བོ་ཀླད་སྐྱོན་གྱི་ནད་སྔོན་རབས་ཀྱི་གྲགས་ཚོད་དང་བསྟུན་ནས་ནད་བདག་
གི་མིང་ནད་ལ་བཏགས་པ་སྟེ། དྲང་སྲོང་གཟའ་བདུད་ཆེན་པོ་རཱ་ཧུ་ལའི་དུག་གྲིབ་ཕོག་པ་ལས་བྱུང་བའི་གཏམ་
བརྒྱུད་དང་སྦྱར་ནས་དྲང་སྲོང་གི་ནད་དང་། གཟའ་ནད་། སྟེང་གྲིབ། གྲིབ་སྐྱོན་ཞེས་སོགས་བཤད་པ་ཡིན་གྱི། ནད་
འདིའི་གསོ་བཅོས་རྒྱས་པ་ལྟར་ན་ནད་ཕོག་དུས་དང་། བརྟག་ཐབས། བསྲུང་བ། བཅོས་ཐབས། ཕྱིར་མི་ལྡོག་པ་
བཅས་རྣམ་པ་ལྔར་བཤད་པ་ཡིན་མོད། །འདིར་ཤིན་ཏུ་བསྡུས་ཏེ་སློང་རྐྱེན་དང་། དབྱེ་བ། ནད་རྟགས། བཅོས་
ཐབས་བཅས་བཞིའི་སྒོ་ནས་བཤད་པ་ཡིན་ནོ། །
གཅིག སློང་རྐྱེན།
རྒྱུ་སྤྱི་ལས་སྒེར་དུ་མ་བསྟན་ལ་དེ་སློང་བར་བྱེད་པའི་རྐྱེན་ནི། ཟས་ཤ་ཁྲག་དང་སྣུམ་ལ་སོགས་པ་དྲོད་བཅུད་
ཅན་གྱི་རིགས་བསྟེན་དྲགས་པ་དང་། སྤྱོད་ལམ་ཆུ་ཤེལ་དང་། ཉི་ཟེར་སོགས་ཀྱི་འོད་མདངས་ཕོག་པ། གློ་བུར་དུ་
འགུལ་སྐྱོད་བྱེད་པ་དང་ཤེད་ཤུགས་འདོན་པ་སོགས་ཟས་སྤྱོད་མི་མཐུན་པའི་རིགས་གང་ཞིག་དང་། ལུས་ཀྱི་ཁྲག་
རླུང་སྙོམས་པར་མ་གནས་པ་སོགས་ཀྱིས་ནད་འདི་སྐྱེད་པ་ཡིན་ནོ། །
གཉིས། དབྱེ་བ།
མེ་གཟའ་དང་། ཆུ་གཟའ། རླུང་གཟའ། ས་གཟའ། ནམ་མཁའི་གཟའ་བཅས་ལྔ་ཡོད་དོ། །
གསུམ། ནད་རྟགས།
སྤྱིའི་རྟགས་དང་། ཁྱད་པར་བའི་རྟགས། སྤང་བླང་བརྟག་པ་དང་གསུམ་དུ་ཡོད་པ་ལས། སྤྱིའི་རྟགས་ལ།
447



གསོ་མི་རུང་དང་རུང་བ་གཉིས་སུ་ཡོད་པས། གསོ་མི་རུང་བ་ནི། བཅོས་ལོང་མེད་པར་དྲན་མེད་བརྒྱལ་བ་དང་།
ཡན་ལག་འགུལ་སྐྱོད་ཡོངས་སུ་ཉམས་པ། ཕོ་བ་ནས་ཁྲག་བྱུང་སྟེ་སྐྱུག་ནས་འཆི་བ་སོགས་ཀྱི་རྟགས་འབྱུང་བ་ཡིན་
མོད། འོན་ཀྱང་ནད་འདི་ཕོག་མ་ཐག་ནད་པའི་ལུས་ལ་གཞན་གྱིས་མ་རེག་པ་དང་མ་བསྒུལ་གོང་དེ་འཕྲལ་སད་
མདའ་ལ་སྤོས་དཀར་རྟ་སོ་མ་ཐེབ་ཚིགས་ཙམ་དང་། ཤིང་མངར། སྤང་རྒྱན་བཅས་ཆ་མཉམ་བཏགས་པ་ཁོང་དུ་
བཏང་ལོང་བྱུང་ན་ནད་པའི་སྲོག་ཟིན་ནས་བཅོས་གླགས་ཡོད་པ་ཁ་ཤས་འབྱུང་སྲིད་དོ། །གསོ་རུང་བའི་གྲས་
ཡང་། ནད་ཤིན་ཏུ་གཉན་པས་སྲོག་འདོར་བ་ཡོད་ལ། མང་ཤས་འཚོ་སླ་བས་ན་དེ་རྣམས་ཀྱི་ནད་རྟགས་མངོན་
ཚུལ་ནི་མིག་ལམ་དུ་ཁྲ་བོ་མཐོང་བ་དང་། མགོ་ཡུ་འཁོར་བ། སྐྱུགས་ལངས་པ། གཞོགས་བཤལ་ལ་དེ་ཕྱོགས་ཀྱི་བྱ་
བ་ཉམས་ཤིང་། མིག་རྩ་གྲུང་བ་དང་
། ཁ་ལྐུགས་པ། ཁ་སླེ་བ་སོགས་འབྱུང་ལ། ཁྱད་པར་མི་དབང་སཱ་རས། མིག་
སྤྲིན་དཀར་པོ་ནག་ཐིགས་རྒྱལ་མོ་འདལ། །ལྕེ་ཡི་ར་མ་ལུག་གཉིས་རྒྱས་པ་དང་། །མིག་རྩ་རྒྱུ་མ་ཕུག་འདྲ་གཟའ་
ནད་ཡིན། །ཞེས་པ་ལྟར་གྱི་མངོན་ཚུལ་འབྱུང་ངོ༌། ། །
ཁྱད་པར་བའི་རྟགས་ལས། ༡ མེ་གཟའ་ནི། གཞོགས་གཡས་ལ་ཕོག་པ་སྟེ། ལྕེ་གཡས་ཐུང་ལ། ཚ་བ་ཆེ་ཞིང་
སེན་མོ་གཞོབ་རོག་ཏུ་འོང་༑ ཙོ་རྒྱུད་ཕྲ་ཞིང་གྲིམས་ལ་འཁྲིལ་ནས་ཅུང་ཟད་འདར་བར་འཕར་བ་དང་། དྲི་ཆུའི་
མདོག་མར་ནག་དང་འདྲ་ལ་ཀོ་རུལ་གྱི་དྲི་མ་མནམ་པ། ལྦུ་བ་མེད་ཅིང་རླངས་པ་མྱུར་དུ་འཕྱོ་བ་འབྱུང་། གཞན་
ཡང་སོག་པ་གཡས་པར་དམར་ཐིགས་འབྲུམ་པ་བྱུང་བ་ནི་མེ་གཟའི་རྟགས་སུ་མངོན་པ་ཡིན་ནོ། ། །
༢ ཆུ་གཟའ་ནི། གཞོགས་གཡོན་ལ་ཕོག་ཅིང་། ལྕེ་གཡོན་ངོས་ཐུང་ལ། ལུས་ཀུན་དྲོད་དང་དང་བྲལ་ཞིང་ཆུ་
རྒྱུས་གྱོང་། འཕར་རྩའི་རྒྱུ་བ་དལ་ལ་རྩ་རྒྱུད་འཕྲིག་ཅིང་འདར་བར་འཕར་བ་དང་། དྲི་ཆུའི་མདོག་སྐྱ་ལ་ལྦུ་བ་
མཆེད་པ་འབྱུང་། མིག་གི་བཀྲག་མདངས་སྔོ་ལ། སེན་མོའི་མདོག་སྐྱ་བོར་འོང་། ཁྱད་པར་ནད་པའི་ལག་མཐིལ་
གང་གི་ངོས་ལ་ནད་ཕོག་པ་དེའི་ངོས་ལ་སེན་མོས་ནོན་པར་མནན་པའི་སེན་རྗེས་སྔོ་བ་བྱུང་ན་ཆུ་གཟའ་ཡིན་པར་
ངེས་ལ་དེ་ལས་ལྡོག་སྟེ་དམར་ན་གོང་གསལ་མེ་གཟའ་ཡིན་པ་ཤེས་པར་བྱའོ། །
༣ རླུང་གཟའ་ནི། མགོ་དང་ཚིགས་རྣམས་ལ་ཕོག་པས་མགོ་བོ་འཁོར་ཞིང་གཡལ་མང་བ་དང་། གདོང་
མདོག་སྐྱ་བོར་འགྱུར། གཉིད་ཡེར་ཞིང་ཤེས་པ་འཕྱོ། ཚིགས་རྣམས་དང་རླུང་གསང་རྣམས་སུ་ན་བ་དང་། ཤ་
འཕྲིག་ཅིང་འགུལ་བ་འོང་། རྩའི་རྒྱུ་བ་སྟོང་ལ་འཕྲུག་པ་དང༌། ཆུ་མདོག་སྐྱ་སངས་པ། ཀུ་ཡ་དང་དྲི་མ་མེད་པ་
འབྱུང་ངོ་། །
༤ ས་གཟའ་ནི། སྨད་ལ་ཕོག་པས་སྨད་བཤལ་བ་དང་། ཤེས་པ་ལྕི་འཐིབ་ཚེ། ཤ་མདོག་སེར་ཞིང་དང་ག་
448



འགག་པ་དང་། ལུས་པོ་ལྕི་ལ་གཅིག་ཏུ་སྡོད་སྙིང་འདོད། རྩ་རྒྱུད་ལན་རེ་རྩུབ་པར་འཕར་བ་དང་། དྲི་ཆུའི་མདོག་
དུད་ཁ་ཞིག་ཏུ་འཆར་ཞིང་ཆུ་ལ་འགྱུར་ལྡོག་མང་བ་འབྱུང་ངོ༌། ། །
༥ ནམ་མཁའི་གཟའ་ནི། ཁྲག་ལ་ཕོག་པས་ན་བཏབ་མ་ཐག་ཏུ་སྣ་ཁྲག་འཛག་སྟེ་ཉེན་ཆེ་བར་གྱུར་བའི་
རིགས་ཡིན་ཏེ་ནག་པོ་ཆིག་འགྱེད་ནམ་མཁའ་ཡིས། །བཏབ་འགྱུར་བཅོས་སུ་མེད་པའི་གཟའ། །ཞེས་པ་ལྟར་
རོ། །སྤང་བླང་བརྟག་པ་ནི། ནད་ཕོག་མ་ཐག་ཏུ་སྐྱུག་ཅིང་ཁ་ལྐུགས་པ་དང༌། སྙིང་གར་ཆུ་ལྕག་བརྒྱབ་ཚེ་མི་
དངངས་པ། མིག་འཛུམ་མི་ཤེས་ཤིང་ལོ་དྲུག་ཅུ་ཡན་འདས་པ། སྐྱུག་པའི་གསེབ་དང་འོག་སྒོར་ཁྲག་འཛག་པ། སྤྱི་
བོར་ཆུ་བུར་བརྒྱབ་ཅིང་སྤྱི་བོའི་སྐྲ་བྱི་བ། ལྕེ་འགས་ཤིང་སྙིང་གའི་སྤུ་ལོག་པ། མཁྲིས་པ་འཁྲུ་ཞིང་སྲིན་ལག་སྐམ་པ་
སོགས་ཀྱི་རྟགས་བྱུང་ན་འཚོ་དཀའ་བ་ཡིན་ནོ། །
བཞི། བཅོས་ཐབས།
སྤྱི་དང་བྱེ་བྲག་གཉིས་ལས། སྤྱི་བཅོས་ལ། ནད་ཕོག་མ་ཐག་པ་ཡིན་ན་གོང་གསལ་སད་མདའ་གུ་གུལ་
གསུམ་པ་བཏང་ཞིང་། དེ་རྗེས་གཡུ་ཐོག་ཐང་དམར་དང་། ཙན་དན་བཅོ་བརྒྱད། ཀོ་བྱི་བཅོ་ལྔ། ཀོ་ཁྲག་བཅས་
གང་འཕྲོད་སྤེལ་མར་བཏང་ཞིང་། སྨན་ནུས་ཐོན་པ་ན་སྒོས་ཀྱི་སྨན་གུ་གུལ་བརྒྱུད་པས་བདུག་པ་དང་། གླ་རྩི་བཅུ་
གཅིག་ལྟོ་སྟོང་ལ་བཏང་ཞིང་
། དགོང་དང་ཕྱི་དྲོར་བསམ་འཕེར་ནོར་བུ་དང་། མུ་ཏིག་ཉེར་ལྔ། བླ་མེད། སཱ་རའི་
ཤེས་བརྩོན། རཏྣ་བསམ་འཕེལ། ཨ་གར་ཉི་ཤུ་སོགས་ནད་ཁམས་དང་བསྟུན་ནས་གང་འཕྲོད་པར་བཏང་བ་
སོགས་གཞུང་གཞན་ནས་བཤད་པའི་སྨན་སྦྱོར་མཐའ་ཡས་པ་ལས་ཀྱང་བཅོས་སྣ་ཚོགས་བྱའོ། །བྱུག་པ་ལ་མུ་
ཏིག་ཉེར་ལྔར་བྱ་རོག་སྙིང་དང་གཟའ་དུག་བསྣན་ནས་ཕག་ཚིལ་ལ་སྦྱར་བ་སོགས་གང་ཟབ་ཀྱི་བྱུག་པ་བྱ་བ་དང་།
གུ་གུལ་བརྒྱད་པའི་དུད་པས་བདུག་པ་བྱའོ། ། །
བྱེ་བྲག་གི་བཅོས་ནི། སྨན་གྱི་བཅོས་པ་སྤྱི་བཅོས་ཀྱིས་འཐུས་ཤིང་།
༡ ཁྱད་པར་མེ་གཟའ་ལ་བུལ་ཏོག་དང་ཀྱི་ལྕེ་དཀར་པོའི་བདུག་པ་བྱ་བ་དང་། སྣ་བུག་གཡས་པར་སྤོས་
དཀར་གྱི་དུད་པ་བཏང་བ་བསྔགས་ཤིང་། མར་རྙིང་ལ་སྤང་རྒྱན་བསྲེས་པས་བྱུག་པ་དང་། ག་བུར་དང་སྤོས་དཀར་
གྱི་བྱུག་པ་བྱ།
༢ ཆུ་གཟའ་ལ། སྣ་བུག་གཡོན་དུ་སྤོས་དཀར་གྱི་དུད་པས་བདུག་པ་དང་རྨོངས་པའི་རིགས་ལ་ཕྱུགས་
མཁྲིས་སོགས་མཁྲིས་སྣ་ཚོགས་ཚད་དུ་མཚུར་ཞོ་གང་བཅུག་པ་ལ་ཆ་དང་ལྷན་དུ་བསྐོལ་བ་བཏུང་འཕྲལ་ཕན་ཤས་
449



ཆེ་བ་དང་། ཡང་ན་སྒ་རློན་ཁུ་བ་བླུད་ཀྱང་ཕན།
༣ རླུང་གཟའ་ལ། ཨ་གར་ཉི་ཤུའི་ཁ་ཚར་དུ་ཐང་ཕྲོམ་དང་། གངས་ཐིག མུ་ཏིག་གསུམ་བསྣན་ནས་གཏོང་
བ་ནི་ཕུག་པོ་ཆེའི་ཕྱག་རྒྱུན་ཡིན་ལ་ཞ་རེངས་འཕྱེས་པ་སོགས་དང་ནད་རྙིང་པར་གྱུར་པ་ལ་ལུམས་སུ་གཞུག་པས་
ཕན་ནོ། །
༤ ས་གཟའ་ལ། སྤོས་ཆུས་ལུས་ཀུན་བཀྲུ་བ་དང་། ཁྱད་པར་ས་གཟའ་ལྕི་འཐིབ་ལ་ཨུག་ཆོས་དྲུག་པ་དང་།
བྱིང་རྨུགས་ཁ་ཆུ་མང་བ་ལ་གུ་གུལ་བཞི་པ་གཏོང་། ས་གཟའི་རྗེས་གཅོད་དུ་བྲག་སྤོས་བཞི་པས་བྱུག་པ་ཡུན་རིང་
བསྟེན་ནོ། །བླ་གཉན་ཐོར་བུའི་ནད་ལ། མགོ་དང་། གྲེ་བ། ཡན་ལག དབང་པོ་ལྔ། དོན་སྣོད་སོགས་གང་ཞིག་གི་
ནད་རྟགས་སྒོས་བཅོས་བཤད་པའི་ཚ་གྲང་མ་འཁྲུལ་བར་བསྟེན་ནས་བཅོས་དགོས། དེ་ལྟར་གཟའ་རིགས་གང་
ཡང་རླུང་གིས་སྣ་ཁྲིད་པ་ཡིན་ཕྱིར། མཇུག་ཏུ་རླུང་བཅོས་བྱ་བ་དང་། རླུང་ཁྲག་འདོམས་པའི་ནད་འགོག་བཅོས་
བྱས་པས་གཟའ་ནད་འགོག་པར་ཕན་ཐོགས་ཡོད་པར་བཤད་པ་ལྟར་ཡིན་པས་ནད་རྗེས་མི་ལོག་པ་བྱའོ། །ཁ་
ཟས་ཆང་དང་མར་རྙིང་ཤ་ཁྲག་སྤང་། །སྦྲང་དང་མར་གསར་གྱི་རིགས་རྣམས་མིག་ཡུལ་དང་། །མི་གཙང་ཐབ་
གཞོབ་དམེ་དང་ཡུགས་སའི་འགྲུལ། །ཀུ་སྒྲ་རོལ་མོའི་སྒྲ་རྣམས་གཏན་དུ་སྤང་། །ཞེས་སོགས་གསུངས་པ་བཞིན་
སྤྱོད་ལམ་ཞི་དུལ་བྱ་ཞིང་གཟའ་ཆོག་བྱེད་པ་སོགས་ལྷན་ཐབས་སུ་བསྟན་པ་ལྟར་བྱེད་པ་གལ་ཆེའོ། ། །
ཀོང་སྤྲུལ་ཟིན་ཏིག་ལས། གཟའ་བཅོས་བྱ་ཁྱུང་པས་བཀའ་གཏེར་ཟབ་དགུའི་མན་ངག་ཕྱོགས་དྲིལ་གྱི་བེ་
བུམ་ཁོ་ན་ལེགས། སྨན་ཁྲག་སྦྱོར་ཉེར་ལྔ། རྫས་ཆེན་བཅོ་བརྒྱད་པ་སོགས་ཟབ། གྲིབ་ཕོག་དུས་ཐོག་མར་སྤོས་
དཀར་གྱི་ཐང་བཏང་ན་བཅོས་སླ། སྲིན་བྱའི་ཀླད་པ། ཡུག་སའི་མངལ་ཁྲག དཔའ་བོའི་གྲི་ཁྲག་གསུམ་བུ་རམ་དང་
བསྲེས་ནས་བྱིན་པས་ཐེང་ཆོག་ཏུ་བཤད། ཅེས་སོ། ། །
མན་ངག་རིན་འབྱུང་ལས། གཟའ་ཡི་ནད་ཀྱིས་རྨོངས་པ་ལ། །ཕྱུགས་གང་ཡང་རུང་བའི་མཁྲིས་པ་རུ། །
མཚུར་ཞོ་གང་བཅུག་ཆང་དང་ལྷན། །བསྐོལ་བཏུངས་འཕྲལ་དུ་ཕན་པར་འགྱུར། །སྒ་རློན་ཁུ་བ་བླུད་ཀྱང་
ཕན། །གཟའ་ནད་ཀྱིས་ནི་བརྒྱལ་བ་ལ། །མ་གི་ཏ་ནི་ནས་འབྲུ་ཙམ། །ཞིབ་པར་བཏགས་ལ་སྤྱི་གཙུག་བླུག །དེ་
སྟེང་སྒ་རློན་སྲབ་མོས་བཀབ། །དེ་ཐོག་སྤྲ་བའི་མེ་ཡིས་བསྲེག །ཤ་ལ་ཟིན་པ་ཙམ་གྱི་ཚེ། །དྲན་པ་རྙེད་འགྱུར་
མན་ངག་ཟབ། །ཅེས་སོ། །
450



ལྔ་པ། ཀླུ་གདོན་མཛེ་ཡི་ནད།
མཛེ་ནད་ཅེས་པ་འདི་ནི་ནད་ཀྱི་མཚན་ཉིད་ལ་བལྟོས་ནས་བཏགས་པ་ཞིག་སྟེ། རྒྱུད་ལས། མཚན་ཉིད་ཤ་
ལྤགས་རུས་ཚིགས་རྩ་ཁྲག་དོན། །ཆུ་སེར་བསྲུལ་བས་ལུས་ཀུན་མ་རུངས་བྱེད། །མི་བཟོད་གསོ་དཀའ་མཛེ་ཡི་
ནད་དུ་བཤད། །ཅེས་པ་ལྟར་རྒྱུན་ཤེས་ཀྱི་བུ་དང་དཔལ་ལྡན་ཕ་ཁོལ་གྱི་གཞུང་དུ་ནད་འདིས་ལུས་ཀྱི་ཆ་ཐམས་
ཅད་ལ་གནོད་པར་བྱས་ཏེ་མ་རུང་བར་གྱུར་པའི་དོན་དུ་བཀྲལ་བ་དང་། ཙིཏི་ཛོ་ལ་ཞེས་པའི་སྐད་དོད་བྱུང་བའང་
མཛེ་འབར་བ་ཞེས་པ་སྟེ། དོན་བསྒྱུར་ལ་མི་བཟོད་ཅིང་གསོ་དཀའ་བའི་དོན་དུ་གསུངས་པ་ཡིན་ལ། འདིར་མཛེ་ཡི་
ནད་དེའི་རྒྱུ་རྐྱེན་དབྱེ་བ་རྟགས་བཅོས་རྣམས་བཤད་པ་ཡིན་ནོ། །
གཅིག རྒྱུ་རྐྱེན།
རྒྱུ་ནི་ལུས་ལ་གནས་པའི་ཆུ་སེར་ཡིན། དེ་སྐྱེད་པར་བྱེད་པའི་རྐྱེན་ནི་ཟས་དང་སྤྱོད་ལམ་དམན་ལྷག་ལོག་
པའི་དབང་གིས་ལུས་ཀྱི་འདུ་བ་འཁྲུགས་པར་གྱུར་པས་ཆུ་སེར་ནག་པོ་དེ་ཉིད་ཁྲག་མཁྲིས་དང་བསྡོངས་ནས་རྣམ་
པར་གྱུར་ཏེ་ལུས་ལ་རྒྱས་པས་ནད་མི་བཟད་པ་འདི་བྱུང་བ་ཡིན་ནོ། །
གཉིས། དབྱེ་བ།
རྒྱུད་དུ་གནས་ཀྱི་དབྱེ་བ་བཅོ་བརྒྱད་དང་། རིགས་ཀྱི་དབྱེ་བ་བཅོ་བརྒྱད་དེ་སུམ་ཅུ་རྩ་དྲུག་བསྟན་ཀྱང་
འདིར་རིགས་ཀྱི་དབྱེ་བ་ལ་རྐྱང་པ་རླུང་མཁྲིས་བད་ཀན་གསུམ་དང༌། ལྡན་པ་གསུམ། འདུས་པ་གཅིག་སྟེ་བདུན་
ལས་གྱེས་པ་ནི་རླུང་གྱུར་ཐོད་འདྲ་དང་། མཁྲིས་གྱུར་ཨུ་དུམ་ཝཱ་ར་འདྲ་བ། བད་གྱུར་ཟླུམ་པོ་དང་གླང་ཤུ་གཉིས།
རླུང་མཁྲིས་ཤས་ཆེ་བ་ལས་རི་ཤའི་ལྕེ་འདྲ་བ་དང་ལྔ། བད་རླུང་ལས་གྱུར་པ་ལྤགས་མཛེ་དང་། འབྲུམ་ཕྲན། ཤ་
བཀྲ། འབྲས་བྱེར། སེར་ཀ ཆུ་སེར་ཅན་བཅས་དྲུག བད་མཁྲིས་ལས་གྱུར་པ་ཤུ་བ་དང་། ཁ་བརྒྱ། པད་མ་དཀར་པོ།
འབྲུམ་བུ། གཡན་པ། ལྤགས་པ་མྱགས་པ་བཅས་དྲུག ནད་གཞིའི་སུམ་ཆར་ཆ་མཉམ་པ་ལས་འོལ་མོ་སེ་འདྲ་བའི་
མཛེ་ནད་གཅིག་བཅས་བཅོ་བརྒྱད་བྱུང་བ་ནི་འདིར་བཤད་པའི་དབྱེ་བ་ཡིན་ནོ། །
451



གསུམ། ནད་རྟགས།
ནད་ངོས་བཟུང་བ་དང༌། སྤང་བླང་བརྟག་པ་གཉིས། ནད་ངོས་བཟུང་བ་ལ། སྤྱི་དང་བྱེ་བྲག་གཉིས་ལས།
སྤྱི་རྟགས་ལ་ཕྱི་ནང་གསང་གསུམ་ལས། །
༡ ཕྱི་ལུས་ངག་ཡིད་གསུམ་ལ་བརྟག་པ་ལས་ལུས་ལ་ཞུགས་པའི་རྟགས་སུ་གཟི་མདངས་ཉམས་པ་དང་།
པགས་པ་རེས་འགས་ཤིང་རེས་རྩུབ་ལ་ཚའམ་གྲང་བ་དང་། གཡའ་ཞིང་འགུལ་མཁྲིག་བྱེད་པ་དང་། སྐྲ་དང་སྨིན་
མ་བྱི་ཞིང་སྣ་གདོང་ཞོམ་ལ་ཕོ་མཆིན་ན། སྐད་འགག་ཅིང་སྣ་སུབས་པ་དང༌། མིག་གྲུ་གསུམ་དབྱིབས་དོད་ཅིང་
དམར་པོར་འགྲོ། དབང་པོ་དང་རུས་རྐང་མཐའ་དག་མི་བདེ་ཞིང་། ཕལ་ཆེར་སྣ་གོང་དང་མཁུར་ཚོས་སྨིན་དབྲག་
རྣམས་སུ་སྐྱ་སྨུག་དམར་བ་སོགས་མདོག་འགྱུར་བའི་མེ་ཏོག་ཆགས། ཐ་མ་ནད་དམིགས་སྟེང་དུ་ཕོལ་མིག་དོད་
ནས་རུལ་ཞིང་མྱགས་པའི་རྗེས་ཡན་ལག་དང་ཉིང་ལག་ཆད་པ་སོགས་ཀྱང་ཡོད་དོ། །ངག་ལ་བརྟག་པ་འགྱུར་ལྡོག་
མང་བ་སྟེ། སྐད་ཆེ་ཆུང་དང་ཕྲ་སྦོམ་གསལ་མི་གསལ་སོགས་སུ་འགྱུར་བའོ། །ཡིད་ལ་བརྟག་པ་ནི་སྙིང་གཅུས་ཤིང་
སེམས་མི་དགའ་བར་འཕྱོ་ལ་ཁྲོ་བ་དང་། འགྲོ་འདོད་པ་སོགས་འོང་ལ་གོང་གསལ་ནད་ཀྱི་རྟགས་རྣམས་རང་གིས་
ཚོར་ཀྱང་གསང་བར་འདོད་དོ། །
༢ ནང་གི་བརྟག་པ་ནི་རྣམ་རྟོག་ཅི་འདྲ་ཡང་བཞིན་ཉིད་མེ་ལོང་དང་འདྲ་སྟེ་རྟགས་གསལ་བར་འོང་ཕྱིར་
ཆུས་བཀྲུས་ལ་བརྟག་དགོས་ཏེ། མེ་ཏོག་ཡོད་སར་ཆུ་མི་ཆགས་པར་སྐམ་པ་དང༌། སྐུ་སྨུག་དམར་བ་སོགས་ཀྱི་
མདོག་འགྱུར་བ་ལ་ཤ་ལྤགས་བཏེག་ནས་མཐེ་པོས་མནན་རྗེས་དང་སྐྱ་སྨུག་སོགས་ཀྱི་ཐིག་ལེ་འོང་། མེ་ཏོག་རྣམས་
ཀྱང་སྣ་གོང༌། མཁུར་ཚོས། སྨིན་དབྲག་རྣམས་སུ་མོང་བར་འོང་། མེ་ཏོག་མེད་པར་ཤ་རུས་སོགས་སྐམ་ཞིང་མནན་
པས་ཤུལ་མི་འོང་ན་དུས་ལས་འདས་པ་ཞེས་བྱའོ། ། །
༣ གསང་བ་སྨན་གྱི་སྒོ་ནས་བརྟག་པ་ནི། མུ་ཟི་བཞི་པ་སོས་ཀའི་སྲུབ་ཀ་ལོ་མ་འབུར་བ་དེ་རྩི་བཞིན་
བཏགས་པ་ཆ་མཉམ་ལག་ལེན་བཞིན་སྦྱར་ནས་ཞག་གསུམ་སྐོམ་དུ་བཏང་། ཡང་ན་ཀྱི་ལྕེ་དཀར་པོའི་ཕྱེ་མ་ཐུར་
མགོ་གསུམ་བཏབ་སྟེ་སྐོམ་དུ་ཡོག་ཚད་བཏུང་བས་དྲི་ཆུ་ཁྲག་དང་ཆུ་སེར་སྣ་ཚོགས་སུ་བྱུང་ན་གནོད་པའི་རྟགས་
དང༌། རང་གི་མདོག་ལས་མི་འགྱུར་ན་མི་གནོད་པའི་རྟགས་སུ་བཟུང་ངོ༌། །
བྱེ་བྲག་བརྟག་པ། ཉེས་པ་འཁྲུགས་པའི་སྒོ་ནས་བྱུང་བའི་མཛེ་རིགས་བཅོ་བརྒྱད་ལས། རླུང་མཛེ་ཐོད་པ་
འདྲ་བ་ནི། ཐོད་རུས་སྨུག་ནག་གི་མདོག་དང༌། སྐྱངས་རྨ་སྲབ་པ་ཞིག་གིས་ཁྱབ་རྒྱ་ཆེ། མཁྲིས་མཛེ་ཨུ་དུམ་ཝཱ་ར་
452



སྨིན་པ་ལྟར་མདོག་སྨུག་ལ་རྩ་སྐུ་བོས་ཁྱབ། ཁྲག་ཤས་ཆེ་ལ་སྣ་ཁྲག་འཛག་ཅིང་སྨིན་པ་མྱུར། བད་ཀན་ལས་གྱུར་པ་
ཟླུམ་པོ་ཕན་ཚུན་གཅིག་འདབ་གཅིག་འབྲེལ་བའི་ཚུལ་ཅན་གཡའ་ཞིང་རྣག་ཆེབ་དང་། བད་གྱུར་གླང་ཤུ་ཡང་ཟ་
གཡའ་འབྲུམ་ཕྲན་མང་ལ་ཆུ་སེར་མང་བ་འབྱུང་། རླུང་མཁྲིས་ལྡན་པ་རི་ཤུའི་ལྕེ་འདྲ་ནི་དེ་འདྲའི་ལྕེ་དབྱིབས་ལྟར་
མཐའ་དམའ་དབུས་མཐོ་བ། ཟུག་ཚེ་ལ་རྣག་དང་འབྲུམ་བུ་མང་ཞིང་རྩུབ་ལ་རེག་ན་མི་བདེ། བད་རླུང་ལས་གྱུར་
པ་དྲུག་ལས། པགས་མཛེ་ནི་གླང་ཆེན་པགས་པ་ལྟར་རྩུབ་ཅིང་མི་བདེ་བ་དང་། འབྲུམ་ཕྲན་ཅན་ནི་འབྲུམ་ཕྲན་
མང་ཞིང་ཉ་པགས་ལྟར་རྩུབ་ལ་གཡའ་བ་འབྱུང་། ཤ་བཀྲ་ཅན་ཡང་ནག་རྩུབ་དམར་དཀར་གྱི་མདངས་ཅན་རོ་
སྟོད་དུ་འབྱུང་བ་མང་ལ་ཟ་འཕྲུག་བྱེད་ཅིང་། དཀྱིལ་རྩུབ་ཅིང་མཐའ་ཅུང་ཟད་འཇམ་རློན་ཆགས། མཛེ་འབྲས་ནི་
རྨེན་བུ་དམར་པོ་རྡོ་ལྟར་སྲ་བ་དང་། གཡའ་བ་མང་དུ་འབྱུང༌། བྱེར་མཛེ་ཡང་གོང་ལྟར་རྨེན་བུ་མང་པོས་ལུས་ཀུན་
ཁྱབ་ཅིང་གཡའ་བ་འབྱུང་། མཛེ་ནད་སེར་ཀ་ནི་རྐང་ལག་གི་མཐིལ་གས་ལ་སེར་ག་འབྱུང་ཞིང་ན་བ་དང་གཡའ་བ་
འབྱུང་ངོ༌། །བད་མཁྲིས་ལས་གྱུར་པ་ལ་དྲུག་ལས། ཤུ་བ་ནི་ཐོར་པ་དམར་པོ་ཅན་དང་། རྨ་ཁ་བརྒྱ་པ་ནི་རྨ་ཁ་མང་
ཞིང་རྣག་མང་ལ་དམར་སྨུག་ཏུ་གས་པ་དང་འབུ་ཕྲ་མང་དུ་སྐྱེས། པད་དཀར་ཅན་ནི་པདྨ་དཀར་བོ་ལྟར་དབུས་
དཀར་མཐའ་དམར་པོ་ཅན་ཁྲག་ཆུ་སེར་བརྡོལ་ནས་ཞིག་པར་འགྱུར་བ་དང་རྩུབ་པ་འབྱུང་། འབྲུམ་བུ་ཅན་ནི་
པགས་པ་སྲབ་པའི་འབྲུམ་པ་དཀར་དམར་གྱིས་ཁྱབ། གཡན་པ་ནི་གྲུ་མོ་སོགས་ལ་རྨ་འདྲུད་ཅིང་ཆུ་སེར་འཛག་པ་
དང་། ལྷག་པར་གཡའ་བ་དང་ན་ཚ་ཆེ། པགས་མྱགས་ནི་ཐོར་པ་མང་ཞིང་རེག་མི་བཟོད་པ་དང་གཡལ་ཞིང་ན་
ཟུག་ལྡན་ནོ། འདུས་གྱུར་འོལ་མོ་སེ་ནི་སྟོད་དམར་ཞིང་སྨད་ནག་པས་འོལ་མོ་སེ་དང་འདྲ་བར་བཤད་ལ། དེ་ཡང་
མི་བཟོད་པའི་ན་ཟུག་འབྱུང་བ་བཅས་ནད་རྟགས་དེ་རྣམས་འཁྲུལ་སོ་དང་འཕྲང་ལ་མ་ཤོར་བའི་ནད་ངོས་ལེགས་
པར་བཟུང་བ་གཅེས་སོ། དེ་ལྟར་བཤད་པའི་ནད་དེ་རྣམས་ཟས་སྐོམ་ཟ་འཕྲོ་དང་། སྤྱོད་ལམ་འདྲེས་པ། གནས་
མལ་དང་གོས་ཀྱི་དྲི་དང་རེག་པ་སོགས་ལས་འགོས་ཕྱིར་བསྲུང་བ་གཅེས་སོ། ། །
སྤང་བླང་གི་རྟགས་ནི། རྟགས་ཐམས་ཅད་བསྒྲིལ་ནས་བཅོས་མི་ཐུབ་པ་སྤང་བ་དང་། བཅོས་ཐུབ་པ་ལ་
ཡང་གསོ་ཙམ་དང་། གསོ་དཀའ་བ་ཅན་དང་། གསོ་སླ་བ་བཅས་མུ་བཞིའམ་མཐའ་བཞིའི་སྒོ་ནས་བརྟག་དགོས་
ཏེ།
༡ བཅོས་མི་ཐུབ་པའི་རྟགས་ལ་མཁར་བརྒྱུད་རྩེ་ནས་བཅོམ་པ་དང་། སྙིང་པོ་བཞི་ལ་ཞུགས་པ། རྩེ་མོ་
གསུམ་ལ་ཟིན་པ། ཚིགས་ཆེན་མཁར་ནས་ཕབ་པ། དུག་བཞི་ལུས་ལ་རྒྱས་པ། ལུས་ཀྱི་མདངས་གསུམ་ཡལ་བ།
སྐྱེས་པའི་སྤུ་གསུམ་བྱི་བ། ཆུ་གསུམ་ཕྱི་ལ་འཕོ་བ། དྲི་ཆུའི་རླུངས་པ་དོན་ལྔར་རྒྱས་པ། མཐིལ་བཞིའི་རླངས་པ་ཡལ་
453



བ། ས་བདག་སྨེ་བ་ཆགས་པ་བཅས་རྟགས་བཅུ་གཅིག་བཤད་པ་ཚིག་མང་བས་འདིར་མི་འབྲི་ལ་གཞན་ནས་
འབྱུང་བས་ཤེས་སླ་བ་ཡིན། རྟོགས་དེ་དག་ལས་རེ་གཉིས་ཙམ་ཚང་ཡང་གསོ་སླ་བ་ཡིན་ཏེ། སྙིང་པོ་བསྡུས་པར།
རླུང་དང་བད་ཀན་ལས་གྱུར་དང་། །པགས་གནས་ནད་གཅིག་གྱུར་གསོ་སླ། །ཞེས་པ་ལྟར་ཡིན་ལ། ཚིལ་ལ་
གནས་པ་འཚོ་བ་ཙམ། །ཞེས་འདྲེས་པའི་རྟགས་ཅན་ནི་གསོ་བ་ཙམ་དང་། མཁྲིས་འདྲེས་ཤ་ཁྲག་གནས་གསོ་
དཀའ། ཞེས་རྟགས་དང་ནད་གཞི་ཆེ་བར་གྱུར་ཀྱང་འཆི་བའི་རྟགས་མེད་ན་ནི་གསོ་དཀའ་བ་ཡིན་ཀྱང་ཐབས་མང་
པོ་ཡུན་བསྲིང་དགོས་པ་ཡིན་ནོ། །
བཞི། བཅོས་ཐབས། །
སྤྱི་དང་བྱེ་བྲག་གཉིས་ལས། སྤྱི་བཅོས་ལ། མཛེ་ནད་གསར་བྱུང་ཅན་གྱི་རིགས་ལ་བཅོས་པས་སྐྱེད་ཐོན་པ་
ཡིན་ཏེ། ཆུ་སེར་བསྡུ་སྦྱོང་སྐེམ་གསུམ་དང་འབྲེལ་བར་ནད་སྟོབས་གསོད་སྨན་གཙོ་ཆེ་བའི་རིགས་དང་། ཉེས་
གསུམ་ལྡན་འདུས་གང་རུང་གི་ནད་རྟགས་དང་བསྟུན་པའི་སྒོ་ནས་གསོ་བ་གལ་ཆེ་བས་ན། །
༡ སྨན་གྱི་བཅོས་པ་དང་པོ་ཐང་སྦྱོར་བྱེད་དགོས་ཏེ། སེང་ལྡེང་ལྔ་ཐང་དང༌། ཀླུ་བདུད་དྲུག་པ་གཉིས་ཟླ་བ་
གཅིག་གཉིས་ཙམ་ལ་བསྟེན་ཞིང་། ལྷོ་རུ་འཁྲུ་ན་ཞག་གསུམ་སྨོན་མཚམས་འཇོག དེ་ནས་མཛེ་ནད་བཅོ་བརྒྱད་
སྤྱིའི་གཉེན་པོར་བྱ་ཁྱུང་ལྔ་པ་ཚད་ལྡན་དང་། ཟླ་འོད་ནོར་ཁྱུང་གི་སྦྱོར་བ། ཁྱུང་ལྔའི་སྟེང་དུ་དངུལ་ཆུ་ཚ་བཏུལ་
དང༌། སེང་ལྡེང་། མུ་མེན། ཆུ་སེར་སྨན་གསུམ་བསྣན་པ། དེ་སྟེང་མུ་ཟི་དང་གུ་གུལ་བསྣན་པ་སོགས་གང་འཕྲོད་
གཏོང་། གཞན་ཡང་ཆུ་སེར་སྐེམ་བྱེད་ལ་རྒྱུད་ཆེན་གྱི་དངུལ་ཆུ་རིན་ཆེན་སྦྱོར་བ་དང་། ཅོང་ཞི་སོ་གསུམ། ཡང་ན་
རིན་ཆེན་གྲང་སྦྱོར་སོགས་བཏང་ཡང་ལེགས། དེ་ལྟར་ཞི་བྱེད་ཚུལ་གྱིས་མ་ཐུབ་ན་མཛེ་བཤལ་དྲག་པོའི་ལམ་ནས་
འདྲེན་པ་མཆོག་སྟེ། བྱང་པ་བཅུ་བདུན་པའི་ཁཎྜ་ཞིབ་ཕྲའི་ལག་ལེན་བཞིན་ཕབ་པའི་སྟེང་དུ་ཆུ་སེར་སྨན་གསུམ་
སོགས་སྨན་སྣ་སོ་གསུམ་ཚད་དང་མཐུན་པར་སྦྱར་བ་ཆང་གི་ཉིང་ཁུས་འདམ་བཏགས་བྱས་ལ་རིལ་བུ་སྲན་མ་རློན་
པ་ཙམ་དུ་དྲིལ། དགོང་མོ་གསེར་ཆབ་དང་ལྕམ་པའི་ཚོད་མ་བཏང་ཞིང་། ཐོ་རངས་ལ་རིལ་བུ་ལྔ་བདུན་དགུ་སོགས་
ནད་ཀྱི་སྟོབས་དང་སྦྱར་ཏེ་གར་ཆང་ངམ་ཆུ་སྐོལ་གང་རིགས་ཀྱིས་རྟ་བྱས་ཏེ་བཏང་བར་བྱའོ། །ལོག་གནོན་སྐྱུག་
པ་གནོན་པ་དང་། འགྱིངས་པ་འབིགས་པ། བསྐུལ་བའི་ལྕག་སོགས་སྦྱོང་བྱེད་ལས་ལྔ་སྤྱི་དང་མཐུན་པར་བྱ་ཞིང་།
ཐེབས་རྟགས་རྩ་ལྟོའི་ལམ་ནས་ཐོན་པ་དང་། ཁྱད་པར་རྣག་ཁྲག་དུད་ཁུ་སེར་སྨུག་ནག་པོ་ལེགས་པ་དང་། སྔོ་ལྗང་
བེ་སྣབས་ཅན་དང་ཆུ་མང་བབས་ན་འབྲས་དང་ཚོ་ཁུ་དང་རྒྱུ་ཚའི་ཐང་སོགས་ཀྱིས་ཕྱི་རྗེས་གཅོད་པའང་སྤྱི་བཞིན་
454



ཤེས་པར་བྱའོ། །
༢ དཔྱད་དུ་གང་ཞུགས་ཀྱི་རྩ་དང་། དམིགས་གནད་གང་ཉེའི་རྩ་ལ་གཏར་བ་དང༌། ཁྱད་པར་དཔྲལ་རྩ་
དང་ཆུ་སེར་གདོང་རྩ་གཏར་བ་གལ་ཆེ་ཞིང་། རྐང་ལག་སོགས་ལ་རྔབས་རྭས་ཁྲག་དབྱུང་བྱ། མཛེ་ནད་ཀྱི་རིགས་
འདི་ལ་གཏར་ག་བྱེད་པ་ལྷག་པར་གལ་ཆེ་བས་ན། སྔོན་རབས་ཀྱི་སྨན་པ་དུ་མ་ཞིག་གིས་མཛེ་ནད་གསོ་བའི་ལག་
ལེན་ནང་གཏར་སྦྱང་གཉིས་ཀྱིས་གསོས་པ་མང་ལ། དེའི་ནང་ནས་ཀྱང་གཏར་ཁ་གལ་ཆེ་བ་མྱོང་བས་གྲུབ་པ་ཡིན་
ནོ། །
༣ ཟས་དང་སྤྱོད་འམ་ལ་ཁ་ཟས་མངར་གསུམ་དང་། རུལ་སྐྱུར་ཆང་སྒོག ཚ་བ་དང་ལན་ཚྭ་བ། སྔོ་ཚོད། ཞོ།
འོ་མ། ཕག་ཤ ཉ་སོགས་རླན་ཅན་གྱི་ཤ་དང་། བྲ་བོ་རྣམས་སྤང་བ་དང་། སྐམ་སའི་འབྲུ་རྙིང་དང་། ཤ་གསར་ཕྱེ་
ཐུག ཆུ་གྲང་ཇ་འཇམ་སྡོར་ཆུང་། སིངས་པོ་དང་ཆང་གི་ཞད་ཙམ་ཡོད་པ་རྣམས་བསྟེན་རུང་། སྤྱོད་ལམ་ཆགས་
སྤྱོད་དང་། དྲག་ཤུལ་གྱི་ལས། ཉིན་གཉིད། མེ་དང་ཉི་ཚན་ལ་སྡོད་པ་རྣམས་སྤང་ངོ་། །
བྱེ་བྲག་གི་བཅོས་ནི།
རྒྱས་པར་བརྒྱད་པ་རྩ་འགྲེལ་དང་གཡུ་ཐོག་དར་མ་མགོན་པོས་ཆེར་རྗེར་ཞལ་གདམས་བཀོད་པ་སོགས་
ལས་ཤེས་པར་བྱ་ཞིང་འདིར་མི་བཀོད་ལ། ཕྱོགས་བསྡུས་ཀྱི་བཅོས་ནི། སྤྱིར་སྤྱི་བཅོས་བྱས་པའི་ཐོག་ཏུ་རླུང་གྱུར་
མཛེ་ནད་ལ་སྨན་མར་གྱི་སྦྱོར་བ་བཏང་བ་དང་། མཁྲིས་གྱུར་མཛེ་ནད་ལ་གཏར་ཁྲག་དབྱུང་བ་དང་། བཀྲུ་སྨན་
གྱིས་སྦྱངས་པ། ཚ་ཤས་ཆེ་བར་ཁྱུང་ལྔ་ལ་གི་ཝཾགཙོ་བོར་བསྣན་པ་སོགས་ཀྱིས་བཅོས་པ་དང་། བད་གྱུར་མཛེ་ནད་
ལ་སྐྱུགས་ཀྱིས་སྦྱངས་པ། གྲང་ཤས་ཆེ་བར་ཁྱུང་ལྔའི་སྟེང་དྲོད་སྨན་བསྟེན་པ། རླུང་མཁྲིས་ལྡན་པའི་སྲིན་རིགས་ལ་
ཡན་ལག་བརྒྱད་པའི་སེང་ལྡེང་། ནིམ་པ། བ་ཤ་ཀ། དུག་ཉུང་། འབྲས་གསུམ། བྱི་ཏང་ག སླེ་ཏྲེས། པ་ཏོ་ལ་བཅས་
སྦྱར་བ་ཁོང་དུ་བཏང་བ་དང་། ཕྱི་ལ་བྱུག་ན་བ་གཅིན་དང་སྦྱར་བར་བྱ། བད་རླུང་ལས་གྱུར་པ་ལ། ཡན་ལག་བརྒྱུད་
པའི་ནོར་བཟང་གྲུབ་པའི་སྦྱོར་བ་དང་། སེར་ག་ཅན་སོགས་ལ་ཆུ་སེར་འཇོམས་པའི་སྨན་སོགས་གཏོང་། བད་
མཁྲིས་ལས་གྱུར་པ་ཤུ་བའི་རིགས་ལ་སེང་ལྡེང་སྨན་མར་གྱི་རིགས་དང་ལྡེ་གུའི་རིགས། ཁ་བརྒྱ་པ་ལ་སྲིན་འཚོའི་
སྨན། པད་དཀར་ལ་ཆུ་སེར་དང་ངན་ཁྲག་འཇོམས་པའི་སྨན། པགས་མྱགས་ལ་ག་བུར་ཙན་དན་གྱི་བསིལ་བའི་ཆུ་
བླུགས་པ་སོགས་རང་རང་སྒོས་ཀྱི་གཉེན་པོ་དང་སྦྱར་ཞིང་གསོ་བ་ཡིན་ནོ། །ཐ་མ་མཛེ་ཕྱི་རོལ་དུ་ཐོན་པའི་དུས་སུ་
འཕྲལ་བདེ་བའི་ཕྱིར་རྩ་ལྟོའི་སྦྱོང་དང་། གཏར་བ་སོགས་ཡང་ཡང་བྱེད་པ་གལ་ཆེ། དེ་ཡང་ནད་པའི་ཉམ་ཆུང་ལ་
རླུང་དང་ལྡན་པའི་ཕྱིར་གསོད་པར་འགྱུར་སླ་ཡི། དེའི་ཕྱིར་ནད་པའི་ལུས་ཟུངས་གསོ་བ་གཙོ་བོར་བཞག་སྟེ་གནོད་
455



པའི་ཟས་སྤྱོད་སྤོང་ཞིང་ཕན་པའི་ཟས་སྤྱོད་ལེགས་པའི་སྒོ་ནས་རིལ་བུ་སྨན་མར་སོགས་བསྟེན་པས་ཚེ་རིང་བར་
འགྱུར་བ་ཡིན་ནོ། །
ཀོང་སྤྲུལ་ཟིན་ཏིག་ལས། ཀླུ་གདོན་གྱི་བྱེ་བྲག་མཚེ་བཅོས་ཀྱང་ནཱ་ག་རཀྵ་སོགས་ལས་འབྱུང་བ་ཟབ་ཅིང་།
གཟའ་ཀླུ་སྤྱི་ལ་སྨན་ཕྱག་རྡོར་རིལ་བུ་བསྡུ་སྒྲུབ་ཚད་ལྡན་བྱས་པ་དང་། མཛེ་སོགས་ལ་ཁྱུང་ལྔ་ཁ་ཚར་ཅན། རིན་པོ་
ཚེའི་སྦྱོར་བ་རྣམས་བསྔགས་སོ། །ཞེས་དང་། ཕན་བདེ་ནོར་མཛོད་ལས། ཀླུ་དུག་སྲུང་བ་ནི། ཀླུ་རྒྱལ་དགའ་བོ་
དང་ཀླུ་སྒྲུབ་གཉིས་ཀྱིས་ཞུས་ལན་ལས་བཤད་པ་ཡིན་ཏེ། ཡང་བཀའ་སྩལ་བ། རྟེན་འབྲེལ་རྫས་ཀྱིས་བསྲུང་བ་
ནི། །བཙན་དུག་གུ་གུལ་མུ་ཟི་གསུམ། །ཆུ་ངན་སྦྱར་ལ་ལུས་ཀུན་བཀྲུ་ །མུ་ཟི་ཤ་ཆེན་སྒྲུབ་སྨན་གསུམ། །གླ་
རྩིའི་ཆུར་སྦྱར་ལྟོ་སྟོང་བཏང་། །བཙན་དུག་མུ་ཟི་གུ་གུལ་གསུམ། །གླ་རྩིའི་ཤིང་ཀུན་སྒོག་སྐྱ་གསུམ། །ཤུ་དག་ཉ་
མཁྲིས་ཏི་ཙ་གསུམ། །ཁུ་བྱུག་རྩེ་དང་གླང་རོག་གཅིན། །ལྡོང་རོས་རྭ་གཞོབ་མགུལ་དུ་ཐོགས། །གོང་གི་རྫས་
དང་ཁྲག་སྣ་དང་། །དུག་སྣ་མང་སྦྱར་ལུས་ལ་བྱུག །ཉི་མའི་འོད་དང་མུན་པ་ལྟར། །དྲི་ཚོར་ཀླུ་རྣམས་འབྲོས་
པར་འགྱུར། །ཞེས་པ་བཞིན་ལག་ཏུ་ལེན་པར་བྱའོ། །ཡང་ཕྱག་རྡོར་རིལ་བུ་ཚད་ལྡན་སྦྱོར་བ་ནི། ཨོཾ་བཛྲ་པཱ་ཎི་
ཧཱུཾ། ཕྱག་རྡོར་སྤྲུལ་པ་དྲང་སྲོང་ཤིང་ལོ་ཅན་གྱིས་འཕགས་པ་ཀླུ་སྒྲུབ་ལ་གསུངས། དེས་འཛམ་བུ་གླིང་གི་བྲག་གླང་པོ་
ཆེ་ཉལ་འདྲ་ལ་གཏེར་དུ་སྦས། ཕྱིས་མངའ་བདག་ཉང་གིས་གཏེར་ནས་བཏོན་ཏེ་རིམ་པར་བརྒྱུད་ནས་འབྲི་གུང་
བླ་སྨན་ཀརྨའི་ཁྱད་ཆོས་སུ་མཛད། མཛེ་ནད་ཞག་བདུན་ལ་འཇོམས་པའི་རིལ་བུའི་བྱ་ཐབས་ནི། ཨ་རུ་བརྒྱུ། གུ་
གུལ་དེའི་ཕྱེད་དེ་དང་མཉམ་པའི་གི་ཝཾ། བི་ཥ་སྲན་མ་ཙམ་བརྒྱ། གླ་རྩི་སྲན་མ་ཙམ་བརྒྱ། འབྲུག་རུས་ཨ་རུ་ར་དང་
མཉམ་པ། གཡུ་རྙིང་པ་ཞོ་ཕྱེད་དོ། ཆུ་སེར་སྨན་བརྒྱད (ཟི་ར་དཀར་ནག་གཉིས། ཏིལ་དཀར་ནག་གཉིས། ཐལ་
རྡོར་སྲོ་ར་གཉིས། སླེ་ཏྲེས)ལས་སྤོས་མི་ཐེ་བའི་རེ་རེ་ཞོ་གང་རེ། བ་རུ་ར་བཅུ་གཅིག སྐྱུ་རུ་ར་དགུ་པི་པི་ལིང་
བརྒྱད། རུས་སྦལ་རུས་པ་ཞོ་གང་། ཕག་རྒོད་མཆེ་བ་ཞོ་གང་། དེ་རྣམས་ཞིབ་བཏགས་སོ་སོར་བརྡུང་ལ་སྣོད་སོ་སོ་
བླུག དེ་ནས་རས་དྲི་མ་མེད་པའི་ནང་དུ་ཐུམ་བྱས་ལ་ཁྱེའུ་ལོ་བརྒྱད་པའི་ཆུས་སྦྱང་། ཆུ་དེས་སྨན་ཀུན་ཀྱི་ཁུ་བ་བྱ།
དང་པོ་ཨ་རུ་ར་བོང་ང་གཉིས་བསྲེས་ཏེ་ཉིན་གཅིག་འཐག དེ་ནས་འབྲུག་ལུས་བསྲེས་ལ་ཉིན་ཕྱེད། དེ་ནས་གཡུ་
རྙིང་བསྲེས་ལ་ཉིན་ཕྱེད། དེ་ནས་ཆུ་སེར་སྨན་རྣམས་སྲེས་ཏེ་ཉིན་གསུམ། དེ་ནས་པི་པི་ལིང་བསྲེས་ཏེ་ཉིན་གཉིས།
དེ་ནས་གླ་རྩི་བསྲེས་ཏེ་མདོག་ཤིན་ཏུ་ནག་ལ་འཚེར་བ་མ་བྱུང་བར་འཐག དེ་ནས་གུ་གུལ་ཆུ་གཙང་ལ་སྦྱར་བར་གི་
ཝཾ་བཏབ། སྦྱངས་ནས་གར་སླ་ཞོ་དཀྲུགས་ཙམ་གྱི་ནང་དུ་རིལ་བུ་དྲུག་སྟེ་བཏོན་ནས་གྲིབ་སྐམ་བྱ། རིལ་བུ་བསང་
སྦྱང་། ཕྱག་རྡོར་དུ་བསྐྱེད་ལ་ཡེ་ཤེས་པ་བསྟིམས། སྒྲུབ་པ་ཞག་བདུན་བྱའོ། །དེ་ནས་སྔོན་འགྲོའི་རྩ་ལྟོའི་གསོ་སྦྱོང་
456



བཏང་སྟེ་ཞག་དགུའི་བར་དུ་རིལ་བུ་ཞག་གྲངས་དང་མཉམ་པ་ཟ། རིལ་བུ་མ་ཟད་བར་དུ་ཤ་རུལ་ཆང་སྐྱུར་སྔོ་ངད་
བུ་རམ་བུད་མེད་སོགས་སྤང་བར་བྱའོ། །རྟག་ཏུ་གྲིབ་ལ་འཛེམ་ཞིང་གཙང་སྦྲར་གནས་པར་བྱའོ། །སྨན་དང་
གཉེན་པོ་གཉིས་བསྟུན་ན་རྐང་ལག་ཆད་པ་ཡང་སོས་ངེས་སོ། །ཞེས་གདམས་པ་ལྟར་དུ་སྦྱར་ཤེས་པར་བྱའོ། །
བརྡ་འགྲོལ།
༡ གདོན། ལུས་ཅན་གྱི་ཡིད་ཀྱི་རྣམ་རིག་རང་བབས་སུ་སྡོད་མི་འཇུག་པར་གཞན་དབང་གི་གནས་སུ་ཕྱིར་ལན་
པའམ་གདོན་པར་བྱ་ཕྱིར་གདོན་ཞེས་བརྗོད་དོ། ། །
༢ འབྱུང་པོ། —འབྱུང་བཞིའི་ཁམས་ལས་གྲུབ་པའི་གཟུགས་ཅན་གྱི་སྲོག་ཆགས་སྤྱིའི་མིང་ཡིན་ཡང་། སྐབས་
འདིར་གནོད་བྱེད་གཟུགས་མེད་ཀྱི་གདོན་བགེགས་རིགས་ཀྱི་མིང་ངོ༌། །
༣ ཡིད་འཇུག་པའི་རྩའི་བུ་ག—རྣམ་ཤེས་ཚོགས་དྲུག་རྒྱུ་ལམ་མམ་གནས་སྙིང་ལ་སྟེང་འོག་གི་དྷུ་ཏི་གཉིས་དང་
ཕྱོགས་བཞིའི་རྩ་འདབ་བཞི་སྟེ་དྲུག་གི་ནང་སྟོང་པར་གནས་པ་ལས། འོག་གི་དྷུ་ཏཱིའི་བུ་ག་སྟེ་ཡིད་ཀྱི་
རྣམ་ཤེས་རྒྱུ་བའི་བུ་གའི་མིང་། དེ་ཡང་ཡིད་ཀྱི་རྣམ་ཤེས་ནི། རང་གི་ཐུན་མོང་མ་ཡིན་པའི་བདག་རྐྱེན་
ཡིད་དབང་ལ་བརྟེན་ནས་བྱུང་བའི་རང་ཡུལ་དུ་གྱུར་པའི་ཆོས་ཀྱི་སྐྱེ་མཆེད་ཀྱི་ངོ་བོ་རང་སྟོབས་ཀྱིས་
མཐོང་བའི་རིག་པ་སྟེ། དཔེར་ན་བུམ་འཛིན་ཡིད་ཀྱི་རྣམ་ཤེས་ལྟ་བུའོ། །
༤ ཡ་ང་བ། –འཇིགས་ཤིང་སྐྲག་པའམ་བག་ཚ་བའི་དོན་ནོ། །
༥ གཙེས་པ། —གནོད་པ་བྱས་པའི་དོན་ནོ། །
༦ རྩིང་སྤྱོད། ལུགས་དང་མི་འཚམ་པའི་ངན་སྤྱོད་དམ་རྩུབ་སྤྱོད་ལ་གོ་
༧ མི་ཏྲ་ཛོ་ཀི རྒྱ་གར་གྱི་སློབ་དཔོན་ཞིག་གི་མིང་སྟེ་མི་ཏྲ་སློབ་དཔོན་ནམ་བཤེས་གཉེན་དང་། ཛོ་ཀི་ནི་རྣལ་
འབྱོར་རམ་གནས་ཤུལ། ཨ་ལྕོ་བ་ལྟ་བུ་ལ་གོ་
༨ སྨྱོ་བྱེད། —རྣམ་ཤེས་ཚོགས་དྲུག་རྒྱུ་བའི་ལམ་དུ་ནད་དང་གདོན་སོགས་ཞུགས་ནས་ཡིད་ཀྱི་ལམ་བཀག་པས་
དེ་ཉིད་ལོགས་པར་ཞུགས་ནས་ཤེས་པ་གཡེང་ཞིང་དྲན་པ་ཉམས་ནས་སྨྱོ་བར་བྱེད་པའི་ནད་ཀྱི་མིང་།
༩ སྲོག་རྩ་མྱོས་བྱེད་གསང་། —ནུ་རྡོག་གཉིས་ནས་མཆན་ཁུང་ངོས་སུ་ཚོན་གང་གཞལ་བའི་སར་གནས་པའི་
སྲོག་རྩ་དང་འབྲེལ་བའི་ཐུར་མའི་གསང་དམིགས་ཤིག་སྟེ། དེར་ཐུར་མ་འཕང་ན་སྲོག་རྩར་རླུང་དང་ཆུ་
སེར་ཞུགས་པར་ཕན།
457



༡༠ བརྗེད་བྱེད་ཀྱི་ནད། –གློ་བུར་འཇིགས་སྐྲག་གི་ གནས་ཚུལ་འཕྲད་པ་དང་། མྱ་ངན་སེམས་ལས་ཆེ་བ་
སོགས་ཀྱི་རྐྱེན་གྱིས་དོན་སྙིང་དང་དེར་བརྟེན་ཡིད་ལ་ཕོག་ཐུག་ཚབས་ཆེན་ཤོར་ནས་དྲན་པ་ཉམས་
ཤིང་བརྗེད་ངས་ཧ་ཅང་ཆེ་བར་འགྱུར་བའི་སེམས་རྒྱུད་འགྱུར་བའི་ནད་ཅིག་ཡིན། །
༡༡ བསྐང་བཤགས། -རང་གི་བསྟེན་པའི་ལྷ་དང་སྲུང་མ་རྣམས་ཀྱི་ཐུགས་ཀྱི་དམ་ཚིག་ཉམ་པ་བསྐང་ཞིང་
གསོལ་བ་དང་འབྲེལ་རང་གི་འགལ་འཁྲུལ་ཤོར་བ་རྣམས་ལ་བཤགས་པ་འབུལ་བའོ། །
༡༢ བདེན་བརྡར། –བདེན་པ་བརྡར་བ་སྟེ་དཀོན་མཆོག་གསུམ་གྱི་བདེན་པའི་བཀའ་བཙན་པོ་སོགས་བདེན་
པའི་ཚིག་བརྗོད་པས་འབྱུང་པོ་སོགས་གནོད་པ་ཅན་གྱི་གདོན་ལས་གྲོལ་བར་བྱེད་པ།
༡༣ གཟའ་ནད། —རྒྱུ་སྐར་གྱི་ཁྲོད་ན་རྒྱུ་ཞིང་རེས་ཀྱིས་འཁོར་ལ་འཇིག་རྟེན་ཁམས་ཀྱི་བདེ་སྡུག་འཕེལ་འགྲིབ་
དང་ལོ་ཕྱུགས་ལེགས་ཉེས་རྣམས་ཀྱང་ཉེ་བར་སྟོན་པའི་གཟའ་རཱ་ཧུ་ལའམ་ལྷ་མིན་དབང་པོ་སྒྲ་གཅན་
སོགས་ཀྱིས་བཏང་བའི་ནད་དེ། ནད་བདག་གི་མིང་ནད་ལ་བཏགས་པའི་ཁ་ལྐུགས་ཤིང་གཞོགས་
བཤལ་བ་དང་། སྐབས་སུ་བརྒྱལ་བ་སོགས་འབྱུང་བའི་ཀླད་སྐྱོན་ཞུགས་པའི་ནད་ཅིག་གོ །
༡༤ སྤོས་དཀར་རྟ་སོ་མ། —ལོ་མང་སྐྱེ་བའི་ཚི་བ་ཐང་ཆུའི་རིགས་ཀྱི་སྐྱེ་དངོས་ཤིག་སྟེ། ཤིང་སྡོང་སེར་སྨུག་
མཁྲེགས་ཉམས་ལྡན་པར་ཡལ་ག་དང་ཡལ་ཕྲན་མང་ལ་སྐྱེ་དབྱིབས་སྟར་སྡོང་དང་ཧ་ལམ་འདྲ་བ། ལོ་
མ་ལྗང་སེར་སྒོང་དབྱིབས་ཅན། མེ་ཏོག་སེར་པོ་འདབ་མ་ལྔ་ལྡན་ཡལ་གའི་མཚམས་ནས་འཆར་བ་ལ།
དབྱར་དུས་དང་སྟོན་དཔྱིད་ལ་ཐང་ཆུ་འཛག་པ་དེ་རྒྱུན་རིང་སོང་རྗེས་ཁ་དོག་དཀར་པོ་རྟ་སོ་ལྟར་
འགྱུར་བ་དེའོ། །
༡༥ མ་གི་ཏ། —གླ་རྩི་དང་སྲན་མ། རེ་རལ། སྒོག་སྐྱ། རྩད་བཅས་ཀྱི་མིང་ཡིན་ཡང་། སྐབས་འདིར་གླ་རྩི་ལ་གོ་བ་
ཡིན།
༡༦ ཀླུ་གདོན། —ནད་བདག་གི་མིང་ནད་ལ་བཏག་པའི་ལྷ་སྲིན་སྡེ་བརྒྱད་ཀྱི་ཡ་གྱལ་གདུག་པ་ཅན་ཀློས་བཏང་
བའི་ནད་ཀྱི་མིང་སྟེ། གཉན་སྲིན་དང་ཆུ་སེར་གྱིས་ལུས་བསྲུལ་བའི་མི་བཟོད་ཅིང་གསོ་དཀའ་བའི་
ནད་ཅིག་དང༌། དེ་མིན་སེམས་རྒྱུད་འགྱུར་བར་བྱེད་པའི་སྨྱོ་ནད་ཅིག་ཀྱང་ཡོད་པར་བཤད་དོ། །
༡༧ ལྕེ་ཡི་ར་མ་ལུག་གཉིས། ལྕེ་འོག་གཡས་གཡོན་གྱི་ཁྲག་རྩ་གཉིས་ལ་གོ ། །
༡༨ མིག་རྩ་རྒྱུ་མ་ཕུག་འདྲ། —མིག་གི་མདངས་ཉམས་པའི་དོན་ཏེ། རྒྱུ་མ་ཕུག་པའི་ནད་པ་ཚབས་ཆེན་གྱི་མིག་
དང་འདྲ་བར་གྱུར་པ་ཞེས་ཟེར་རོ། །
458



༡༩ དྷུ་ཏི། – ཨ་ཝ་དྷུ་ཏི་ཡང་ཟེར། ལེགས་སྦྱར་སྐད་ཀྱི་རྩ་དབུ་མའི་མིང་གི་རྣམ་གྲངས་ཤིག་སྟེ། བོད་སྐད་དུ་
འཆིང་བ་བསྲེག་པར་བྱེད་པ་ཞེས་འགྱུར་རོ། །
༢༠ མིར་ཁི། –སོག་སྐད་ཡིན། བོད་སྐད་དུ་བརྒྱལ་གཟེར་ཞེས་པའི་དོན་ནོ། །
༢༡ འབོག་པ། —དྲན་མེད་དུ་བརྒྱལ་བ་ལ་གོ
༢༢ བརྟུལ་ཞུགས། —རང་གི་སེམས་བཏུལ་པའི་ངང་ནས་བཟང་པོའི་སྤྱོད་པ་ལ་ཞུགས་པ།
༢༣ སད་མདའ། ནད་རིགས་གང་ཞིག་ལ་ཐེ་ཚོམ་སྐྱེས་ན་དེ་གསལ་པོ་ཡོང་ཆེད་ཚོད་ལྟ་བྱེད་པ་ལའོ། །
༢༤ རི་ཤ་འབྲི་གུང་བས་བྱ་རོག་གི་ལྕེར་བཞེད་པ་དང་། སྡེ་སྲིད་ཀྱིས་སེར་ཤ་ལ་བཞེད། གཞན་ཡང་རི་དྭགས་ཤུ་
བ་ལ་བཞེད་པའང་ཡོད་དོ། །
བསམ་གཞིག
༡ འབྱུང་པོའི་ནད་གྱི་མཚན་ཉིད་གང་ཡིན་ནམ། །
༢ སྨྱོ་བྱེད་ནད་ཀྱིས་སེམས་སྨྱོ་བར་འགྱུར་པའི་རྒྱུ་མཚན་གང་ཡིན། ། །
༣ བརྗེད་བྱེད་ཀྱི་ནད་ལ་ཐོག་མ་ནས་ཡིད་འཇུག་བུ་ག་སོགས་དག་པར་སྦྱང་དགོས་དོན་ཅི། །
༤ གཟའ་ནད་སོ་སོར་འབྱུང་བའི་མིང་དང་སྦྱར་ནས་བརྗོད་དོན་ཅི་ཡིན། །
༥ མཛེ་ནད་ཀྱི་རྒྱུ་ཆུ་སེར་ཡིན་ནམ་ཀླུ་གདོན་ཡིན། །
459



སློབ་ཚན་ཉེར་བརྒྱད་པ། མཚོན་རྨ་གསོ་བ།
མཚོན་རྨ་ཞེས་པ་ཕྱི་རོལ་ཡུལ་གྱི་རྐྱེན་སྣ་ཚོགས་པས་གློ་བུར་དུ་ཕྱི་པགས་པ་དང་ནང་ཤ་གདན་སོགས་རལ་
བར་བྱས་པར་ཟེར་རོ།
དང་པོ། རྨ་སྤྱི་གསོ་བ།
རྨ་སྤྱི་གསོ་བ་ལ་ཡང་རྨ་ཞེས་བྱ་བའི་རྒྱུ་རྐྱེན་གང་དང་ཅི་ལས་བྱུང་བ་དང་། ངོ་བོ་ངེས་ཚིག་རྒྱུ་མཚན་ཅི་འདྲ་
ཞིག་ལས་མཚོན་པར་བྱེད་པའི་རྨ་ཞེས་བྱ་བའི་མིང་དུ་བཏགས་པ། ལུས་ཀྱི་གནས་གང་དང་གང་དུ་གནས་པའི་ས།
དབྱེ་བ་ཕྱེ་ན་དུ་ཡོད་པ། རྨ་ངེས་པའི་རྟགས་ཅི་ལྟར་བྱུང་བ། དེ་དག་གསོ་བའི་ཐབས་གང་ལྟར་དགོས་པ་བཅས་
རྣམ་པ་དྲུག་གི་སྒོ་ནས་བསྟན་པའོ། །
གཅིག རྒྱུ་རྐྱེན། །
ཕྱིའི་རྐྱེན་ལས་གློ་བུར་དུ་བྱུང་བའི་རྨའི་རྒྱུ་རྐྱེན་ནི་མཚོན་ཆའི་རིགས་མདའ་གྲི་མདུང་གསུམ་དང་། རྡོ་ཤིང་
མཚེ་བ་མེ་སོགས་ཀྱིས་ལུས་ལ་གློ་བུར་དུ་བསྣད་པའི་རྐྱེན་གྱིས་རྨར་འགྱུར་བ་ཡིན་ནོ། །
གཉིས། ངོ་བོ་ངེས་ཚིག
ཁྲག་དང་རྣག་ལ་སོགས་པ་འཛག་པ་དེ་དྲི་ང་ཞིང་། ལུས་སེམས་ལ་ཚོར་བ་དྲག་པོའི་སྡུག་བསྔལ་དང་བཅས་
ཏེ་རང་གི་ལུས་ལང་ཚོ་རྒྱས་པ་དེ་ལས་འཕྲལ་དུ་སྟོབས་ཉམས་ཤིང་རྨ་བར་འགྱུར་བ་དེ་ནི་རྨའི་ངོ་བོ་ཡིན་ལ། དེས་
ཕྱི་ནང་གི་པགས་པ་དང་ཤ་གདན་རལ་བའི་ཕྱིར་རྨ་ཞེས་བྱ་བའི་ངེས་ཚིག་གིས་མིང་དུ་བཏགས་པ་ཡིན་ནོ། །
460



གསུམ། གནས་ས།
རྨ་དེ་དག་ལུས་ཀྱི་གནས་གང་དང་གང་དུ་གནས་པའི་ས་ནི་ཕྱི་ཡི་པགས་པ་དང་། ཤ ཆུ་རྒྱུས། རྩ། ཚིགས།
རུས་པ། དོན་ལྔ་སྣོད་དྲུག་སྟེ་རྣམ་པ་བརྒྱད་ལ་གནས་པ་ཡིན་ནོ། །
བཞི། དབྱེ་བ།
རྐྱེན་གློ་བུར་དུ་བྱུང་བའི་རྨ་དེ་ལའང་དབྱེ་བ་ཕྱེ་ན་རིགས་དང་གནས་གཉིས་སུ་ཡོད་པ་ལས།
༡ དེ་ཡང་རིགས་ཀྱི་སྒོ་ནས་དབྱེ་ན་པགས་པ་བཤུས་པ་དང་། གྱེན་ཐུར་དུ་གཤགས་པ། ཤ་འཕྲེད་ལ་བཅད་
པ། རུས་པར་ཐུག་པའི་བར་རྣམ་པར་བཅད་པ། རུས་པ་བཅད་ནས་ཤ་རབ་ཏུ་ལྷབ་ལྷུབ་པོར་འཕྱང་བ། ཤ་རུས་
གཉིས་ཀ་བཅད་དེ་ལྷུ་ཚིགས་བྲལ་ནས་སར་ལྷུང་བ། རུས་པ་ཆག་ནས་གྲུམས་པ། མཚོན་རྩེས་ཕུག་པ་དང་རྣམ་པ་
བརྒྱད་ཡོད་དོ། །
༢ རྨ་དེ་ལ་ཡང་གནས་ཀྱི་སྒོ་ནས་དབྱེ་ན་མགོ་བོའི་རྨ་དང་། བྱང་ཁོག་གི་རྨ། ཡན་ལག་གི་རྨ། དེ་གསུམ་
གར་འདུས་པ་སྐེའི་རྨ་དང་རྣམ་པ་བཞིའི་བདག་ཉིད་ཅན་དུ་ངེས་སོ། །
ལྔ། ངེས་པའི་རྟགས།
དེ་རྣམས་རྨ་ཡིན་པར་ངེས་པའི་རྟགས་ལ་གསོ་དཀའ་བའི་རྟགས་ནི་སྤྱིར་ལུས་ཀྱི་གནད་རྣམས་སུ་ཕོག་ན་
ལྷོག་ཐབས་སུ་སྐྲངས་པ་དང༌། ཁྱད་པར་དུ་རུས་པའི་གནད་ལ་ཕོག་ན་གཏིང་ནས་ཟུག་གཟེར་ཆེ་བ་དང་རུས་ཚད་
སྐྱེ་ཞིང་། དོན་ལྔའི་གནད་ལ་ཕོག་ན་བཞིན་གྱི་གཟི་མདངས་འཆོར་བ། སྣོད་གནད་ལ་ཕོག་ན་ཆུ་སྲི་བ། རྩ་གནད་
ལ་རྩ་ཚད་སྐྱེ་བ། ཆུ་རྒྱུས་ཀྱི་གནད་ལ་ཕོག་ན་ཞ་རེངས་སུ་འགྱུར་བ་སོགས་དང་། ལུས་ཀྱི་གནས་མིག་དང་། རྣ་བ།
སྣ། སོ། མུར་གོང་། བྲང་ཁོག ནུ་མ། མཆན་ཁུང་། ལྟེ་བ། རླིག་པ། ཚིགས། ཆུ་རྒྱུས། བྱ་བ་བྱེད་པའི་ཚིགས་
མཚམས། མདེའུ་སོགས་ཟུག་རྔུ་རྨ་ནང་དུ་ལུས་པ་དེ་ལ་སོགས་པའི་རྨ་རྣམས་གསོ་དཀའ་བ་དང་། གོང་གི་དེ་དག་
ལས་གོ་ལྡོག་པའི་རིགས་དང་། ཟུག་གཟེར་མེད་པ། ཟས་ཀྱི་དང་ག་བདེ་བ། ལུས་ཡང་ཞིང་བྱ་བའི་ལས་ལ་འཇུག་
འདོད་པ། རྨ་ལ་སྐྱོན་ཆེར་མེད་པམདོག་དམར་ཞིང་རེག་མི་བཟོད་པ་དང་། རྣག་གི་མདོག་སྐུ་ཞིང་། འུ་འབྲུམ་
ཕྲན་དང་བཅས་པའི་རྨ་ཁ་ལྕགས་ཀྱི་གཡའ་ཡིས་བསྐོར་བ་ལྟར་འོང་བ་རྣམས་གསོ་སླ་བ་ཡིན་ནོ། །
461



དྲུག གསོ་ཐབས།
རྨ་གསོ་བའི་ཐབས་དེ་ལ་ཡང་སྤྱིར་འཇམ་པོའི་སྒོ་ནས་དཔྱད་ཀྱིས་བཅོས་པ་དང་། ཁོང་ནས་སྨན་གྱིས་
བཅོས་པ། ཟས་སྤྱོད་ཀྱི་སྤང་བླང་། བྱེ་བྲག་གི་བཅོས་ཐབས་བཅས་རྣམ་པ་བཞིའི་སྒོ་ནས་བསྟན་པ་ཡིན་ནོ། །
༡ འཇམ་དཔྱད་ཀྱིས་བཅོས་ཐབས། ཐོག་མར་རྨ་གསར་པའི་དུས་ཞག་གསུམ་གྱི་བར་སྦང་མས་འདུལ་བ་
ནི། ཆུས་མ་བསིངས་པའི་སྦྱང་གླུམ་ལ་ཆང་འགག་ཅེས་གྲགས་པའི་སྦྲང་མས་རླུང་འདུལ་ཞིང་ཆུ་སེར་འཇིབ། ཆང་
བཙགས་ཟིན་པའི་སིངས་པོའི་སྦང་མས་རྨའི་བད་ཀན་སེལ་ཞིང་། ཆུ་ནང་ནས་བཏོན་པའི་བྲོ་བ་གང་ཡང་མེད་
པའི་སྦང་མས་ཁྲག་མཁྲིས་ཀྱི་ཚོ་བ་འཇོམས་པ་ཡིན་ཀྱང་སྦང་མའི་འཇིབ་ཐལ་དྲགས་ན་རྨ་འབྱེར་ཞིང་ཤའུ་ཕྱིར་
འདོན་པ་དང་། ཁྱད་པར་དུ་རླིག་པའི་རྨ་ལ་སྦྱང་འཇིབ་ཐལ་དྲགས་ན་འབྲས་བུ་འབྱིན་པ་དང་། གདོང་དང་མཐིལ་
བཞི་ཆུ་རྒྱུས་བཅས་ཀྱི་རྨ་ལ་སྦྱང་འཇིབ་ཐལ་དྲགས་ན་འདུལ་བའམ་རུལ་བར་བྱེད། བྱང་ཁོག་ནང་བརྡོལ་བའི་རྨ་ལ་
སྦང་མ་ཐལ་དྲགས་ན་ཁོང་པའི་ཚ་བ་སྡུད་ཅིང་རུལ་མྱགས་བྱེད་པ་དང་རྨ་ཆེ་ཆེར་མཆེད་པས་རྒྱུ་མཚན་དེའི་ཕྱིར་ན་
སྦང་མས་ལུས་ཀྱི་གནས་དང་དུས་ཚོད་མང་ཉུང་འཇིབ་དགོས་མིན་ངེས་པར་དུ་ཤེས་པར་གཅེས་སོ། །ཡང་ན་
ཕྱིང་པ་ཆུར་སྦྱངས་པས་དཀྲིས་ལ་སྲད་བུས་བསྡམས་པར་ཆུ་བྱར་ཞེས་རྨ་གསར་པའི་རིགས་ལ་ཤིན་ཏུ་བསྔགས།
དེ་རྗེས་རྨ་ལ་སྐྲངས་པོ་ཤོར་བ་བྱུང་ན་འཇིབ་གདུལ་བྱ་བ་ལ་བསིལ་འཇིབ་དང་དྲོད་འཇིབ་གཉིས་གང་བྱེད་དགོས་
མིན་རྨའི་ཚ་གྲང་རྩ་ཆུ་ལ་བལྟས་པས་རྟོགས་ཀྱང་རྨའི་རིགས་ཕལ་ཆེར་ཚ་བར་གཏོགས་པ་ཡིན་ཏེ། འདི་ལ་གྲང་བ་
འབྱུང་བ་ནི་དཀོན་པ་ཉིན་མོའི་སྐར་མ་བཞིན་ཡིན་པས་དེ་ལ་བསིལ་འཇིབ་ལྔ་པ་ཞོ་ལ་སྦྱར་བ་སྐྲངས་པའི་ཐོག་བྱུག་
པ་དང་དུགས་ཀྱིས་བདུག་པར་བྱས་ན་མེའི་ཐོག་ཆུ་བླུག་པ་ལྟར་སྐྲངས་པ་ཞི་བར་འགྱུར་རོ། །ཚ་བའི་རྒྱུ་མཁྲིས་པ་
དེ་ཁྲག་ལ་གནས་པའི་ཕྱིར་ན་རྨ་དང་གང་ཉེ་དང་གང་རྒྱས་ཀྱི་རྩ་ལ་གཏར་བས་ཁྲག་ཤེད་དམད་པས་ཀྱང་སྐྲངས་
པ་ཞི། དེ་རྗེས་བསིལ་ཞུན་གྱི་བཅོས་ཅུ་གང་དང་ཤོ་མང་སོགས་བསིལ་སྨན་རྨ་ལ་ཕན་པའི་རིགས་ཞིབ་བཏགས་
ཚོས་པར་བཙོས་པ་སྐ་སླ་འོ་ཟན་ཙམ་འདག་པ་ལྟར་བྱུགས་ལ་དེ་སྟེང་རྨ་རས་སོགས་ཀྱིས་དཀྲི་བ་དང་། ཡང་ན་
ནན་གྱིས་བཅོས་ལ་བསིལ་སྨན་དེ་རྣམས་ཞིབ་བཏགས་བྱས་པའི་སྐ་སླ་ལུག་ཞོ་ཙམ་རྩེ་འཇམ་བསྲོས་པ་བྱུགས་པའི་
སྟེང་སྤུ་དེབ་བཏང་བ་ཤིས་ཤིང་། དེ་གཉིས་ལ་བསིལ་བའི་ཞུན་ནན་གྱི་བཅོས་ཟེར་རོ། །ཡང་ན་རྔབས་རྭས་ཤ་
པགས་ཀྱི་བར་དུ་ཆུ་སེར་འདུས་པ་རྣམས་ཡང་ཡང་འཇིབ་ཅིང་འདྲེན་པ་སོགས་ཀྱིས་ན་ཟུག་རྣམས་འཕྲལ་དུ་
གཅོག་ཅིང་སྐྲངས་པ་རྣག་ཏུ་མི་འཆོར་བ་བྱེད་ཀྱང་། དེ་ཡང་སྔ་དྲགས་ན་སྐྲངས་པ་འཕར་ཞིང༌། དེ་རྣམས་ཀུན་
462



གྱིས་སྐྲངས་པ་ཞི་དཀའ་ན་རྩ་ལྟོ་གཉིས་ནས་སྦྱོང་བ་ཤིས་སོ། །ཡང་ན་ཤུག་འབྲུ་བདུན་པའི་ཕྱེ་མ་ཞོ་རུ་བཙོས་ཏེ་
བྱུགས་ན་ཞི་བར་དཀའ་བའི་སྐྲངས་པ་གང་ཡང་རྣག་ཏུ་འགུགས་པར་ནུས་སོ། །ཤ་རྔམས་ཆེ་བས་མེར་མེར་དང་
སྦུབས་སྟོང་ཡོད་པ་སོགས་ཆུ་སེར་འདུས་སར་རྭ་འཇིབ་བྱས་ནས་དབུག་པ་ཤིས་ཤིང་། དེ་སྟེང་སྐར་ཆུ་སོགས་ཆུ་
གྲང་ཚུགས་ཚད་ཀྱིས་ཆུ་ཐེར་ཚོར་བ་མ་བྲལ་བར་བསྒྲེང་བར་བྱ། རྗེས་སུ་གོ་ཐུན་ལྔ་པའི་ཕྱེ་མ་སྦྱང་གར་ལ་སྦྱར་བའི་
སྐྱོམ་རས་སང་ལ་བྱུག་ནས་དེབ་ཆིངས་ལྟར་ནད་དམིགས་ཡོད་སར་གཅིག་སྟེང་གཅིག་གཡོགས་ནན་གྱིས་བྱས་
པས་རྨ་རྒན་གདུལ་ཞིང་དེ་ལྟར་བྱས་ཀྱང་ཡུན་རིང་འཚོ་བར་དཀའ་ན་ཤ་རོ་ལྕགས་བསྲེག་གིས་བསྲེག་གོ །།
༢ ཁོང་ནས་སྨན་གྱིས་བཅོས་པ། ཁོང་དུ་སྨན་བཏང་ནས་བཅོས་པ་ལ་ཐོག་མར་བྲེ་གུ་བཅུ་དྲུག་ཆང་གིས་
འཕུལ་བས་རྨ་རིགས་ཀུན་ལ་བསྔགས་ཤིང་། གཉན་ཚད་སྐྱེས་ན་སྤང་རྩི་བཅུ་གཉིས་སྟེང་རྩྭ་ཨ་ཝ་དང་། བྲེ་གུ་སེར་
ཐིག གཤའ་ཐལ་བཅས་བསྣན་ལ་གཏོང་བ་དང་། སྔོ་སྦྱོར་ལྕེ་ཚ་དྲུག་པ་ཡང་རྨ་ཀུན་ལ་བཟང་ཞིང་། ཤ་སྦྱོར་བཅུ་
གཉིས་སྦྱར་ལ་བཏང་བས་གསར་སྙིང་ཀུན་གྱི་རྨ་རྩིར་མཆོག་ཏུ་ཤིས་པ་བཅས་སོ། །
༣ ཟས་སྤྱོད་ཀྱི་སྤང་བླང་། དེ་ལ་ཡང་རྨ་སྤྱིར་ཟས་དང་སྤྱོད་ལམ་འཕྲོད་པ་བསྟེན་པ་དང་མི་འཕྲོད་པ་སྤོང་
དགོས་པ་ནི་རྨ་གསར་པའི་དུས་ཁྲག་མི་འཆོར་བ་དང་མི་སྐྲངས་པའི་ཕྱིར་ཆུ་དང་རྩམ་པ་བསྟེན་པ་ཙམ་ལས་སྨྱུང་
བར་གནས་དགོས་ཏེ། དེ་ཡང་དར་མ་མཁྲིས་ཤས་ཅན་ལ་ཞག་ལྔ་དང་། བྱིས་པ་བད་ཀན་ཅན་ལ་ཞག་གསུམ།
རྒས་སམ་རླུང་ཁམས་ཅན་ལ་ཞག་གཅིག་བཅས་སྤང་དགོས་པ་དེས་སྐྲངས་པོ་མི་རྒྱས་ཤིང་། ཁྲག་མི་སྐྱེ་བ་དང༌། ན་
ཟུག་ཆུང་ཞིང་རྨ་ཁ་རང་བཞིན་གྱིས་འབྱོར་བར་ཕན་ནུས་ཆེ་བ་ཡོད་ཀྱང་ནད་པའི་ལུས་ཟུངས་བཟང་ངན་དང་།
ཕོ་བའི་མེ་དྲོད་ཆེ་ཆུང་སོགས་དང་རྨའི་གནད། སྐབས་བསྟུན་ཟས་སྤྱོད་ཕན་གནོད་ཀྱི་སྤང་བླང་ཞིབ་ཏུ་བལྟ་དགོས་
པའང་ཤེས་དགོས་སོ། །
༤ བྱེ་བྲག་གི་བཅོས་ཐབས། ལུས་ཀྱི་གནས་གང་ཡིན་ཡང་པགས་པ་བཤུས་པ་དང་། གཤགས་པ། བཅད་
པ་དང་། རྣམ་པར་བཅད་པ། ལྟུང་བ་སོགས་ཀུན་ལ་ཟན་དྲོན་གྱི་སྐྱོ་མས་བདུག་ཅིང་། ཚ་ལ་དང་། དོམ་མཁྲིས།
གུར་གུམ་སོགས་ཀྱི་ཕྱེ་མ་གདབ་ལ་རྨ་ཁ་བཤུས་པ་སྦྱར་བ་དང་། གཤགས་པ་བསྡམ། བཅད་པ་མཐུད་ཅིང་ཧེལ་
སྲབ་དང་སྤྱིན་ཆུས་སྦྱར་ལ་སྦྲང་གར་དང་ནས་རྗེན་པའི་ཕྱེ་མ། སྒོ་ངའི་དཀར་སྤྲི་རྣམས་ཕྱིང་པ་ལ་སྦྱར་བས་དེབ་
བཅིང་བྱ་དགོས་པ་དང་། མའི་གཏིང་དུ་ཆུ་སེར་མི་འཁྱིམས་པ་དང༌། རྣག་ཁུགས་ཆེས་ན་ཛཱ་མེ་བཅུ་གསུམ་པའི་
སྨན་མར་གཏོང་བ་དང་། བྱུག་པ་རྨ་ནང་དུ་བཏབ་པ་བཅས་ཀྱིས་རྣག་དང་ཆུ་སེར་འདྲེན་ཅིང་རྨ་ཁ་གསོ་བ་སོགས་
ཐབས་དུ་མའི་སྒོ་ནས་གསོ་དགོས་སོ། །
463



ཀོང་སྤྲུལ་ཟིན་ཏིག་ལས། རྨ་སྤྱི་ལ་ཁོང་སྨན་ཐོག་མར་སྤང་རྩི་བཅུ་གཉིས། ག་བུར་ཉེར་ལྔ་སོགས་བཏང་
བས་རྨ་ཚད་མི་ལྡང་། རྒྱུན་དུ་ལྡུམ་ཆེན་དགུ་སྦྱོར། རིམ་པ་བཅུ་གསུམ་རྣམས་ཟབ། རྨ་ཁ་ལ་བཅད་འབྱོར་ཉེར་
ལྔའམ། ཡུ་གུ་ཤིང་ཁཎྜ་བྱུག རྨའི་ཁྲག་ཤོར་ཅིས་ཀྱང་མ་ཐུབ་པ་དང་། རྒྱུ་གཟེར་ཁྲག་བཤལ་འབྱམས་པ། སྣ་ཁྲག་
ཚབས་ཆེན་སོགས་ལ། སུག་སྨེལ། མཚེའི་ཁཎྜའམ་ཐལ་བ། མཚལ། དོམ་མཁྲིས། ཤིང་ཚ་རྣམས་ཀྱིས་ཕྱེ་མ་ཆུ་གྲང་
གིས་འཕུལ་བ་ཟབ། ཅེས་སོ། །
གཉིས་པ། མགོ་རྨ་གསོ་བ།
ཡན་ལག་ལྔའི་དང་པོའམ་གཙོ་བོ་ནི་མགོ་བོ་ཡིན་ཞིང་། དེ་ལ་གློ་བུར་དུ་རྨས་སྐྱོན་བྱུང་བ་བཅོས་པའི་
ཐབས་ལ་མགོ་བོའི་གནས་ལུགས་དང་། ཕོག་སའི་གནས། ངོས་བཟུང་བར་བརྟག་པའི་ཐབས། དེ་ཉིད་ལས་གྲོལ་
བ་བཅོས་པའི་ཐབས་བཅས་རྣམ་པ་བཞིའི་སྒོ་ནས་བསྟན་པ་ཡིན་ནོ། །
གཅིག མགོ་བོའི་གནས་ལུགས།
མགོ་བོའི་གནས་ལུགས་བསྟན་པ་ལ་མི་རིགས་དང་དེའི་མགོ་བོའི་དབྱིབས་བཟང་ངན་བསྟན་པ་དང་།
ཀླད་པ་རྒྱ་མཚོ་དང་འདྲ་བའི་གནས་ལུགས་བསྟན་པ། ཀླད་ཁྱིམ་རུས་པའི་གནས་ལུགས་བསྟན་པ། གཡོགས་པ་
ཤའི་གནས་ལུགས་གཉན་དང་མི་གཉན་བསྟན་པ། འབྲེལ་བ་རྩའི་གནས་ལུགས་བསྟན་པ་དང་ལྔ་ཡོད་པའོ། །
༡ མི་རིགས་མགོ་དབྱིབས་བསྟན་པ། མི་རིགས་རླུང་མཁྲིས་བད་ཀན་རྐྱང་པ་གསུམ་དང་། རླུང་མཁྲིས་
ལྡན་པ། བད་རླུང་ལྡན་པ། བད་མཁྲིས་ལྡན་པ་གསུམ། དེ་གསུམ་ག་འདུས་པ་གཅིག་སྟེ་བདུན་པོ་དེ་དག་གི་མགོ་
བོའི་དབྱིབས་ལ་སྤྱི་རིང་ནི་བད་ཀན་རང་བཞིན་ཅན་གྱི་མགོ་དབྱིབས་དང་། དེ་བཞིན་དུ་ལྟག་འབུར་ནི་མཁྲིས་པ།
སོག་ག་ནི་འདུས་པ། གྲུ་བཞི་ནི་བད་མཁྲིས། ཟླུམ་པོ་བད་རླུང་། འཕྲེད་ཉལ་ནི་རླུང་མཁྲིས། སྤྱི་ལེབ་ནི་རླུང་གི་རང་
བཞིན་ཅན་བཅས་ཡིན་པ་དེ་དག་རྣམས་ཀླད་པ་དང་རུས་པ་རིམ་བཞིན་དང་པོ་རྣམས་བཟང་ཞིང་ཕྱི་མ་རྣམས་
ངན་ལ། དེ་བཞིན་དུ་རིམ་པས་ཐོད་པའི་རྣམ་པ་ཐོད་སྲུབས་གཟེར་བ་དང་རྩའང་རིམ་བཞིན་མང་བས་ངན་པར་
བཤད་པ་ཡིན་ནོ། །
༢ ཀླད་པ་རྒྱ་མཚོའི་གནས་ལུགས་བསྟན་པ། ཀླད་པའི་གནས་ལུགས་ཀྱི་རྣམ་གྲངས་དབྱེ་ན་ཤ་ཀླད་དང་།
464



མར་ཀླད། བུང་ཚང་ཀླད་པ། ཕྲུམ་ཀླད། ཞོ་ཀླད། འོ་ཀླད། ཆུ་ཀླད་བཅས་བདུན་པོ་དེ་དག་གི་བཟང་ངན་མིའི་
རིགས་གང་ལ་ཡང་མགོ་བོའི་དབྱིབས་དང་ཀླད་པ་བཅས་གསུམ་སྦྱར་ནས་རྟོགས་དགོས་ཏེ། དེ་ཡང་མི་རིགས་བད་
ཀན་ཤས་ཆེ་བའི་རང་བཞིན་ཅན་ལ་མགོ་དབྱིབས་སྤྱི་རིང་ཀླད་པ་ཤ་ཀླད་དེ་ཤ་ཙམ་དུ་མཁྲེགས་པ་འབྱུང་ཞིང་ཅུང་
ཟད་རལ་ཀྱང་སྐྱོན་ཆུང་བ་དང་། དེ་བཞིན་དུ་མཁྲིས་པའི་རང་བཞིན་ཅན་ལ་མགོ་དབྱིབས་ལྟག་འབུར་ཀླད་པ་
མར་ཀླད། འདུས་པའི་རང་བཞིན་ཅན་གྱི་མགོ་དབྱིབས་སོག་ག་ཀླད་པ་སྦུབས་གསོབ་ཅན་བུང་བའི་ཚང་དང་འདྲ་
བ། བད་མཁྲིས་ལྡན་པའི་རང་བཞིན་ཅན་གྱི་མགོ་དབྱིབས་གྲུ་བཞི་ཀླད་པ་ཕྲུམ་ཀླད་དེ་ཞོ་ཕྲུམ་མ་ཞིག་ཙམ་དང་
འདྲ་བ། བད་རླུང་ལྡན་པའི་རང་བཞིན་ཅན་གྱི་མགོ་དབྱིབས་ཟླུམ་པོ་ཀླད་པ་ཞོ་ཀླད། རླུང་མཁྲིས་ལྡན་པའི་རང་
བཞིན་ཅན་གྱི་ལྟག་པ་དང་མཚོགས་མ་རིང་བའི་མགོ་དབྱིབས་འཕྲེད་ཉལ་ཀླད་པ་འོ་ཀླད། རླུང་གི་རང་བཞིན་ཅན་
གྱི་མགོ་དབྱིབས་སྤྱི་ལེབ་ཀླད་པ་ཆུ་ཀློད་བཅས་སོ། །ཀླད་པ་དེ་དག་རིམ་པས་གོང་མ་གོང་མ་བཟང་བས་གསོ་སླ་
བར་འདོད་ཅིང་། དེ་དག་རྣམས་ནི་ཀླད་པའི་ཕྱིའི་པགས་པའམ་རྒྱུ་དར་སྨུག་ལ་དྭངས་པ་གླ་བའི་ཧེལ་ལམ་པགས་
པ་ཙམ་པ་དེ་རྩའི་དྲྭ་བར་གཏུམས་ནས་གནས་པ་ཡིན་ལ། འོན་ཀྱང་གོང་དུ་བཤད་པ་ལྟར་ཕལ་ཆེར་ཡིན་མོད་ཀྱང་
དམིགས་བསལ་དུ་ཁྱད་པར་གྱི་རྟགས་ལ་མགོ་རིལ་ཞིང་ཤ་དམར་བ་མིག་ནག་ལ་རིལ་བ། མཚུལ་པའམ་སྣ་གོང་
ཉག་ལ་སྣབས་ལུད་ཉུང་ཞིང་། གཡང་དང་ཆུ་ལ་མི་ཞེད་པའི་རྩལ་དང་ལྡན་པ་ནི་རྨ་གསོས་སྐྱེན་པས་བཟང་བ་དང་།
མཚོན་ཕོག་པའི་དུས་ན་འགྱེལ་བུབ་དང་ཟ་ཟི་མེད་ཅིང་མི་སྐྱུག་ལ་མི་ཞུགས་ཤིང་ཆལ་ཆོལ་མེད་པ་རྣམས་ནི་ཀླད་པ་
བཟང་བ་རང་རང་གི་རྟགས་ཡིན་ལ་དེ་དག་ལས་ལྡོག་པ་ནི་ཞོ་དང་འོ་མ་ཆུ་སོགས་ཀྱི་ཀླད་པ་འབྱུང་ངོ་། །
༣ ཀླད་ཁྱིམ་རུས་པའི་གནས་ལུགས་བསྟན་པ་དང་། གཡོགས་པ་ཤའི་གནས་ལུགས་བསྟན་པ། འབྲེལ་བ་
རྩའི་གནས་ལུགས་བསྟན་པ་བཅས་གསུམ་གྱི། ནང་དོན་ཞིབ་ཕྲ་གོང་གི་ལུས་ཀྱི་གནས་ལུགས་ནང་ཚན་གཉན་པ་
གནད་ཀྱི་གནས་ལུགས་སྐབས་བཤད་ཟིན་ཏོ། །
གཉིས། ཕོག་སའི་གནས། །
མཚོན་ལ་སོགས་པ་ཕོག་སའི་གནས་ལ་བཟང་བ་དང་། ངན་པ། འབྲིང་པོ་བཅས་རྣམ་པ་གསུམ་དུ་ཡོད་པ་
ལས། །
༡ ཐོག་ས་ངན་པ་ནི་རྒྱབ་ལྟག་པའི་སྡུད་སྒོ་དང་། གཡས་གཡོན་རྣ་ལྟག་གི་སྐྲ་མཚམས་གཉིས། སྤྱི་བོའི་
གཙུག་བཅས་སྡུད་སྒོ་བཞིར་ཕོག་ན་འཆི་བའི་གནས་ཡིན་ཏེ་ཆག་ཚབས་ཆེ་ཆང་ལ་མ་ལྟོས་པར་ངན་པ་ཡིན་ནོ། །
465



༢ ཕོག་ས་འབྲིང་པོ་ནི་རྣ་བའི་ལྟག་ནས་སོར་བཞིའི་ས་ན་ལྟག་པའི་དཀྱིལ་དུ་འཕྲེད་ལ་ཉལ་བ་གཉིས་དང་།
ཐོག་སྲུབས་སྟེང་མིག་གི་རུས་ཁྱིམ་མིག་འབོར་གཉིས། མཁུར་ཚོས་གཉིས། ཟ་འགྲམ་སྟེང་རྣམས་རུས་པ་གཉན་
པས་ཕོག་ས་འབྲིང་དུ་བཤད་ཅིང་། ཤ་རྩའི་སྟེང་དུ་ཆག་ཚབས་ཆུང་ན་ཡང་ངན་པ་དང་། དེ་ཡང་ཤ་རུས་ཀླད་པ་
གསུམ་སོ་སོའི་རྩ་ཡི་རིགས་རྣམས་ཕྱི་མ་ཕྱི་མ་ལས་ནང་མ་ནང་མ་གཉན་པ་ཡིན་ཞིང་། ད་དུང་འདིར་མ་སྨོས་པ་
རྣམས་ནི་ཕོག་ས་འབྲིང་དུ་བཤད་པས་དེ་ལྟར་རྟོགས་པར་བྱའོ། །
༣ ཕོག་ས་བཟང་བ་ནི༔ དཔྲལ་བ་དང་རྭ་སྐྱེས་སའི་ལྡེབས་གཉིས་ཆག་ཚབས་ཆེ་ཆུང་མེད་པར་བཟང་བ་
ཡིན་ནོ། ། །
གསུམ། བརྟག་པའི་ཐབས།
ནད་ངོས་བཟུང་བར་བརྟག་པའི་ཐབས་དེ་ལ་ཟུག་རྔུ་མཚོན་ལ་བརྟག་པ་དང་། རེག་མྱང་རྨ་ལ་བརྟག་པ།
རྩི་ཆུ་ཕྱི་ཡུལ་ལ་བརྟག་པ་དང་རྣམ་པ་གསུམ་ཡོད་པའོ། །
༡ ཟུག་རྡུ་མཚོན་ལ་བརྟག་པ། དེ་ལའང་མདའ་དང་རྡོ་གྲི་སོགས་ཡོད་པ་ལས་མདའ་ལ་ཝ་ལུང་ཞེས་བུག་
པ་ཕུགས་བརྡུགས་པ་དང་། ཡང་ན་བཤོལ་བརྐོས་ཞེས་ཐོང་བཤོལ་གྱིས་ས་བརྐོས་པ་ལྟར། གཏམ་ཟུག་ཞེས་མདེའུ་
ལུས་པའམ་ཕུག་པ་གསུམ་མོ། །གྲི་ལ་སྟེང་ནས་གཞོགས་པ་དང་། ཤ་རྫོགས་རུས་རྫོགས་སུ་བརྡུང་བ། སྟེང་ནས་
འོག་ཏུ་བཅད་པའོ། །རྡོ་ལས་སེར་ག་གས་པ་དང་། ཚལ་པའམ་དུམ་བུར་ཆག་པ། བར་དུ་འཐེམས་པ་གསུམ་གྱི་
སེར་ག་གས་པ་ལའང་སྦོམ་པའམ་གས་ཁ་ཆེ་བ་དང་། ཁ་ཆུང་བའམ་ཕྲ་བ། གཏིང་རིང་བ་དང་ཐུང་བ་བཞི། ཆག་
པ་སྟེང་གདུང་ཆག་པ་དང་། འོག་གདུང་ཆག་པ། སྟེང་འོག་གཉིས་ཀ་བཅས་ནས་ཆག་པ་དང་གསུམ་གྱི་སྟེང་འོག་
གཉིས་ཀ་ཆག་པ་དེ་ལ་ཅུང་ཟད་ཞོམ་པ་དང་
། དེ་ལས་ཚབས་ཚེ་ཙམ་གྲུམ་པ། ཚབས་ཆེར་བརྡིབ་པ། ནང་དུ་
བརྡོལ་བ་དང་བཞི། འཐེམས་པ་ལ་སྟེང་གདུང་འོག་ཏུ་འགྱུར་བ་དང་། ཕན་ཚུན་བརྡུངས་པའི་བཅོམ་པ་ལྟ་བུ་ཆེན་
པོ་དང་། སེན་མོ་རྡོས་ལྟེམས་པ་ལྟ་བུ་ཆུང་ངུ་། སྒོ་ང་ལ་རྡོ་བརྒྱབ་པ་ལྟ་བུ་འབྲིང་པོ་བཅས་ཚབས་ཆེ་ཆུང་ལ་
དཔགས་ནས་བལྟ་དགོས། དེ་དག་ལའང་རྣོ་བས་ཕོག་པ་དང་རྟུལ་བས་ཕོག་པ་གཉིས། ཐག་ཉེ་ས་ནས་ཕོག་པ་
དང་རིང་ས་ནས་ཕོག་པ་གཉིས། ཤུགས་ཡོད་པ་དང་ཤུགས་མེད་པ་གཉིས། ཕར་ཕོག་དང་ཚུར་ཕོག་གཉིས། ལྗིད་
ཅན་དང་ལྗིད་མེད་ཕོག་པ་གཉིས་བཅས་ལ་བརྟག་དགོས་ཤིང་། དེ་རྣམས་ཀྱི་ནང་ནས་ཚུར་ཕོག་པ་དང་། ཉེ་ས་
ནས་ཕོག་པ། ཤུགས་ཆེ་བ་ཕོག་པ། ལྗིད་ཅན་ཕོག་པ། མཚོན་རྟུལ་བས་རྨ་མི་བཟོ་བ་བཅས་དེ་ལྟ་བུར་ཕོག་པ་
466



འདུག་ན་རུས་པ་དང་ཕྲད་པར་མ་གྱུར་ཀྱང་དེ་རྣམས་ལ་ཕལ་ཆེར་ཉེས་སྐྱོན་སྟེང་འཐེམས་འོག་ཆག་སོགས་འབྱུང་
བ་མང་བས་རིག་པས་དཔྱད་དོ། །
༢ རེག་མྱང་རྨ་ལ་བརྟག་པ། ལག་པས་རེག་པ་དང་མྱང་བ་གཉིས་ཀྱིས་རྨ་ལ་བརྟག་པ་དེ་ལའང་རྨ་ཡོད་པ་
དང་རྨ་མེད་པ་གཉིས་ལས། །
[) ཟླ་མེད་འགྲམས་པ་ནི་སྟེང་གདུང་གི་རྒྱ་སྲུབས་ཞིག་ན་གོམ་པ་འཁྱོལ་ལམ་འཁྱོར་ཞིང༌། མིག་འཛུམ་མི་
ཤེས་ལ་སྐྱུག་པ་དང་། མགོ་བོ་འཁོར་ཞིང་། ཤེས་པ་ཟ་ཟི་བྱེད་པ། བར་དུ་ཀླད་པའི་རྒྱ་དར་རམ་པགས་པ་འགྲམས་
པའམ་ཡང་ན་བེར་རམ་བྱེར་ན་གོང་གི་རྟགས་དེའི་སྟེང་དུ་རྩ་ཆུར་ཚ་བ་སྐྱེ་ཞིང་། མིག་དམར་ལ་སྣ་ཁྲག་འཛག་ཅིང་
དང་ག་འགགས། འོག་གི་ཀླད་པའི་མཚོ་འཁྱོམས་ན་རྟགས་དེ་རྣམས་ཀྱི་སྟེང་དུ་དྲན་པ་མེད་ཅིང་། ཁ་ལྐུགས་སམ་
ཡང་ན་བླ་འཆོལ་སྨྲ་བའོ། །རྨ་མེད་པར་རུས་པ་ཆག་ན་ལག་པ་རེག་པས་མྱང་ན་རུས་པ་སྒང་གཤོང་མི་སྙོམས་
ཤིང་། མནན་ན་བཟོད་སྲན་ཆུང་ལ་ཞག་གསུམ་བཞི་འདས་ནས་ཤ་རུས་བྱེ་ཞིང་ཆུ་སེར་མར་མེར་འོང་ངོ༌། །
2 རྨ་ཅན་ལ་བརྟག་པ་དེ་ལ་ཡང་ཤ་གདན་ཆོད་པ་དང་མ་ཆོད་པ་གཉིས་ལས། རུས་པ་མ་ཐུག་པར་ཤ་
གདན་མ་ཆོད་པ་ལ་རྨའི་ནང་དུ་རས་ཀྱི་བར་ཚང་བཅུག་ལ་ཞག་ལྔ་བདུན་བར་དུ་བརྟག་པས་ཞག་གསུམ་དང་ལྔའི་
བར་དུ་ཤའི་མདོག་མི་འགྱུར་བ་དང་། རྨའི་མདོག་དམར་ལ་མཁྲང་ངམ་སྲ་བ། རེག་ན་བརྩེ་བ་སྐྱོན་མེད་དང་ཤ་
མདོག་སྐྱ་བ་དང་སྨུག་ལ་སྔོ་བ་ནག་ཅིང་རུལ་བར་གྱུར་ན་ཆག་པའི་རྟགས་ཡིན་ནོ། །ཤ་གདན་རུས་ལ་ཐུག་པར་
ཆོད་ནས་མིག་གི་ལམ་དུ་མ་ཐོགས་པའམ་མིག་གིས་མ་མཐོང་ན་ཆ་དཔྱད་ཁབ་མགོ་བཏང་བས་རུས་པ་གས་པ་
དང་ཆག་གྲུམས་ཡོད་པ་འཐེན་དུས་ཐོགས་པ་བྱེད་དུ་འོང་། རུས་པའི་རྩི་ཁ་དང་བྲལ་ནས་རྩུབ་ན་སྐྱོན་དུ་འགྱུར་
ཞིང་། རྒྱ་སྲུབས་ཀྱི་སྟེང་དུ་ཁྲེད་ཁྲེད་དང་ཕྲལ་ཕྲལ་ཞེས་པའི་སྒྲ་འོང་ཞིང་། ལྷ་བ་འཐེམས་སམ་ཡང་ན་མགོ་ཆག་
ཚབས་ཆེ་ན་རུས་པ་ལ་ཐུག་ཐུག་བྱས་པས་གོག་སྐད་འོང་བ་ཡིན་ཞིང་། མིག་ལམ་དུ་རུས་པ་ཐོགས་ན་གས་པ་དང་
ཆག་པ་དངོས་སུ་གསལ་བ་འོང་། ལྷ་བ་འཐེམས་པའམ་འགེངས་པའི་ཚེ་ལྷ་བ་ནས་ཁྲག་དམར་མ་ཚིམ་འབྱུང་
ཞིང་སྐྱུག་པ་དང་། ཞིག་གསུམ་དང་ལྔ་གང་རིགས་ནས་ལྷ་ཁྲག་ལ་ཐིག་ལེ་ཁྱེ་མ་ཅན་སྐམས་པ་ལྟ་བུ་སྐྱ་ཆོ་ལེ་བ་
དང་། དམར་པོ་སྔོ་ནག་གྲོ་སེར་སྐྱ་སྨུག་སྔོ་ནག་དང་། རུས་པ་སྐམས་པའི་ཐོད་པ་རླན་མེད་པ་ན་ལྷ་བ་འཐེམས་པ་
ཡིན། འོག་ཆག་ན་སེ་ཞོའམ་བེ་སྣབས་ཀྱི་མདོག་ལྟ་བུར་དཀར་རྩེ་གེ་བ་སྲན་ཆུང་ཙམ་འོང་ཞིང་སྐྱུག ཞག་ཐ་མ་
དུང་གི་མདོག་ལྟ་བུར་འགྱུར་བར་བཤད་ཅིང་། སེན་མོའི་མདོག་ལྟར་རུས་པ་སྨུག་ལ་དྭངས་པར་བྱུང་ན་རུས་པར་
སྐྱོན་མེད་པ་ཡིན། གལ་ཏེ་དེ་ལ་ཡང་ཐེ་ཚོམ་ཟ་ན་སྐྱོན་ཡོད་མེད་སྨན་གྱིས་བརྟག་པར་བྱ་དགོས་ཏེ། ཁབ་ལེན་དང་།
467



བུལ་ཏོག ར་ཐུག་ཆུ། ཁྱེའུ་ཐུང་གི་ནུ་ཞོ་བཅས་བྱུག་པས་སྐྱོན་ཡོད་པའི་རྟགས་ནག་པོར་འགྲོ་བ་དང་། སྐྱོན་མེད་ན་
མདོག་མི་འགྱུར་བའོ། །ཁའི་ཤ་ལ་རླན་གྱི་གཞའ་དང་། སྦོས་པ། རྨ་ཁ་ཡན་ལག་གི་རྩྭ་སྒང་ལྟ་བུ། ཕྱིར་ལྷོགས་པ།
གསོབ་པ། སྐམ་རུལ་དུ་འདུག་ན་ཆག་པའི་རྟགས་ཡིན་ཞིང་། ནང་མ་རེ་རེ་བཞིན་དུ་ཆག་མེད་རྨ་ཁ་ལ་མཐེབ་ཀོར་
རམ་སོར་མོས་མནན་མནན་བྱ་དགོས་ཏེ། ཤ་རུས་སོ་སོར་བྱེ་ཞིང་མནན་པའི་ཤུལ་འོང་བ་དང་། གས་སྣ་དང་ཆག་
སྣ་གང་ཡོད་སར་ན་ཟུག་བཟོད་སྲན་ཆུང་བ་ཡིན། དེ་ཡང་ཤ་དང་རྩའི་ནད་མ་ཐུལ་ལམ་མ་ཆོམ་པ་ལ་ཆག་པའི་ངེས་
པ་མེད་པས་ཟན་དྲོན་སྤྱོད་བྲན་སྐྱོ་མས་ལྷིང་ཆགས་པར་མནན་ནམ་ཡང་ན་སྒོ་དང་གཡེར་མ། འུ་སུ་སོགས་དྲོད་
སྨན་གྱི་ལུམས་སམ་འོག་ནས་འབྱུང་བའི་ཀླད་ཞུན་གྱི་ལུམས་བྱས་ལ་དེས་བྱེར་ཞིང་སྦོས་པའི་ན་ཟུག་བྲི་ན་རུས་
སྐྱོན་མི་འབྱུང་ངོ༌། །
༣ རྩ་ཆུ་ཕྱི་ཡུལ་གྱི་སྒོ་ནས་བརྟག་པ། ནད་པའི་འཕར་རྩ་ལ་བལྟ་དུས་རུས་སྐྱོན་ཆེན་ཀན་རྩ་གྲིམས་ལ་དལ་
བར་འཕར་བ་དང་། ཤ་གནད་ལ་སྐྱོན་ཆེན་ཚོན་རྩ་དྲག་པར་འཕར་བ། ཀླད་སྐྱོན་ཆེན་ཆག་རྩ་མགྱོགས་པའམ་ཡང་
ན་གབ་ནས་ཞན་ལ་ཅུང་ཟད་འདར་བའོ། །ཆུ་མདོག་དམར་ལ་ཀུ་ཡ་དང་རླངས་པ་ཆེ་ཞིང་། གཅིན་སྙི་བའམ་ཡང་
ན་སྡོམ། སྐྲ་ནི་རུས་སྐྱོན་ཆེན་འགྲེང་བ་དང༌། མཚམས་བྱེ་སྟེ་ཉལ་ན་སྲུབས་ཞིག་པ། ཀླད་སྐྱོན་ཆེ་ན་ཀོ་ལེར་ཚོར་བ་
མེད་པ་འོང་ཞིང་། ལྷ་བ་འཁྲུགས་ན་སྨིན་མ་འཛིངས་པ། རུས་པ་ཆག་ན་རུས་པས་ཀླད་པ་མནན་པས་མིག་མི་ཐེག་
ཅིང་། མནན་ན་མིག་ཆེ་ཆུང་ཡོད་སྙམ་པ་རུས་པ་ཆག་པའི་རྟགས་དང་། མིག་སྤྲིན་ལ་ཀླད་པའི་སྤྱི་ཁྱག་རིས་དམར་
ཤིག་ཅན་འོང་ཞིང་། ཀླད་པ་འཁྱོམས་ནས་མིག་གི་དར་ཁའམ་སྤྲི་དཀར་གྱི་སྟེང་དུ་ཆུ་སེར་བྱུང་ན་མིག་འཛུམ་མི་ཤེས།
སྣ་ཁྲག་སྤྱི་ཅན་འཛག་པ་དང་། སྣ་སྐམས་ཤིང་སྣ་གོང་རྔུལ། རུས་སྐྱོན་བྱུང་ན་མིག་འཛུམ་མི་ཤེས། སྣ་ཁྲག་སྤྱི་ཅན་
འཛག་པ་དང་། སྣ་སྐམས་ཤིང་སྣ་གོང་རྔུལ། རུས་སྐྱོན་བྱུང་ན་ལྕེ་སྐམས་ཤིང་མདོག་སེར། རུས་སྐྱོན་ཆེན་ཐོས་ཀྱིས་
དོགས་པ་ལྟར་སྐད་གདངས་ཆུང་ངུ་སྨྲ་ཞིང་། ཟས་ལ་བརྐུ་བ་ལྟར་འཇབ་ཅིང་ཡང་ན་དེ་ལས་ལྡོག་པའི་ཧབ་ཧབ་རྔམ་
པའམ་འཕྲོག་སྟེ་ཟོས་པ་དང་། འགྲངས་དུས་བཀྲེས་དུས་བཅས་ཀྱི་དུས་སུ་ན་བ་ཀླད་སྐྱོན་ཡིན་ཞིང་། ཟོས་རྗེས་ན་བ་
ནང་རྩའི་སྐྱོན་ཡིན་ཏེ་སྐྱུག་ལ་གཉིད་ཀྱིས་འཐིབས་ན་ཀླད་སྐྱོན་དང་། དུར་འཁུན་བྱེད་ན་རུས་སྐྱོན། གཉིད་སད་
པའི་དུས་དངངས་ན་ནང་རྩའི་སྐྱོན། འགྲོ་ཚེ་འདར་བ་སྲུབས་བྱེ་བ། འགྱེལ་བུབ་བྱེད་ན་ཀླད་པ་འཁྱོམས་པས་ཀླད་
སྐྱོན། འགྲོ་བའི་ཚེ་འཇབ་ན་རྩ་སྐྱོན། འགྲམ་སོས་སྲན་མ་བལྡད་པ་མི་ཆོམས་ན་རུས་ཆག གྲང་ཤུམ་བྱེད་པ་སོགས་ནི་
མགོ་སྐྱོན་སྤྱིའི་རྟགས་སོ། །གཡལ་ཞིང་འདར་ལ་བྱ་རྨྱང་བྱེད་ཅིང་སྦྲིད་པ་མང་ལ་མགོ་བོ་ལྕི་ཞིང་དང་ག་མི་བདེ་བ་གློ་
རྡོལ་ལམ་བླ་འཆོལ་བྱེད་པ་དེ་རྣམས་མགོ་བོར་སྐྱོན་ཡོད་པ་ཤེས་པར་བྱ་དགོས་སོ། །
468



བཞི། བཅོས་པའི་ཐབས།
མགོ་བོའི་ནད་དེ་ཉིད་ལས་གྲོལ་བར་བཅོས་པའི་ཐབས་དེ་ལ་ཡང་འཇམ་པོའི་དཔྱད་ཀྱིས་བཅོས་པ་དང་།
ཁོང་ནས་སྨན་གྱིས་བཅོས་པ། ཕྱི་ནས་རྩུབ་དཔྱད་ཀྱིས་བཅོས་དགོས་ཏེ། དེ་ཡང་ནད་ཚབས་ཆུང་འབྲིང་ཆེན་པོ་
དང་སྦྱོར་དགོས་ཤིང་། སྤྱིར་ནད་ཚབས་ཆུང་བ་རྣམས་འཇམ་པོའི་དཔྱད་དང་སྨན་གྱིས་བཅོས་དགོས་པ་དང་།
ནད་ཚབས་འབྲིང་བ་རྣམས་གོང་གསལ་དེ་སྟེང་མེ་ཡིས་སྡོམ་དགོས་པ། ནད་ཚབས་ཆེན་རིགས་ལ་དྲས་དང་བྲུས་
ཀྱིས་གཏིང་སྐྱོན་གདོན་དགོས་པ་བཅས་ཡིན་ནོ། །
༡ འཇམ་དཔྱད་ཀྱི་བཅོས། འཇམ་པོའི་དཔྱད་ཀྱི་སྒོ་ནས་བཙོས་པ་ལ་ཐོག་མར་རྨ་དང་སྐྲངས་པོ་སོགས་
ནད་དམིགས་གར་ཡོད་ཀྱི་སྐྲ་བཞར་ལ་སྦང་མའི་གར་པོ་དང་། མར་ནག ལན་ཚྭ་བཅས་སྦྱར་ལ་བཅོས་པའི་སྐྱོ་མས་
དུགས་སམ་ཡང་ན་འབྱར་གྱིས་སྐྱོན་གང་ཡོད་ཀྱི་སར་བསྡུམ་པ་དང་། དེ་རྗེས་ལྕ་འབྲུ་དྲུག་པ་དྲོད་ཕབ་པ་རྨ་ཁར་
བྱུགས་པའི་སྟེང་སྤུ་དེབ་ཀྱིས་ཆིངས་པ་དེས་ཁྲག་ངན་དང་ཆུ་སེར་རྣམས་འཇིབས་ཤིང་རླུང་བྱེར་བ་འདུལ་བའོ། །
རྨ་མེད་པ་དང་མགོ་བོའིརྒྱ་སྲུབས་བྱེར་བ་སོགས་བསྡམ་དགོས་པའི་རིགས་ལ་དུད་པ་བདུན་པའི་ཕྱེ་མ་བག་ཕྱེ་ཞིབ་
མོ་ཆུར་བསྡུས་པ་ཕུལ་གང་ལ་ས་སྤྲིན་ཞིབ་མོ་ཕུལ་ཕྱེད་བཏབ་ལ་སྦྲུ་བ་དེའི་ཁར་བོང་བུའི་སྤུ་སོར་རེ་གཏུབས་པ་
ཁྱོར་རེ་བཏབ་པ་མཚེ་བསྡུས་པའི་ཁུ་བ་གར་མོ་སྤྱིན་ཆུའི་གར་སླ་བཟུང་ཐུབ་པ་ཤའི་བཟོད་ཙམ་བསྲོས་པ་བྱུགས་ལ་
རས་ཀྱིས་བསྡོམ་པའི་ཆིངས་ལེགས་པར་བྱ་བ་གཅེས་སོ། །
༢ ཁོང་ནས་སྨན་གྱིས་བཅོས་པ། ཁོང་ནས་སྨན་གྱིས་བཅོས་པ་ལ་མགོ་བོར་རྨ་ཡོད་མེད་ཀྱི་བརྡབས་ཆོག་
བྱུག་བ་ཀུན་ལ་ཐོག་མར་སྟབ་སེང་དང་ཚེར་སྔོན་གཉིས་ཀྱི་ཐང་བཏང་རྗེས་ཁ་འཛིན་བཟང་དྲུག་ཐུན་རེ་བསྣན་
པའི་བྲེ་གུ་བཅུ་དྲུག་པ་ཚང་གིས་འཕུལ་བས་རྨ་རིགས་ཀུན་ལ་བསྔགས། ཡང་ན་བྱང་ལུགས་ཀུན་བྱེད་རྒྱལ་པོ་ཞིབ་
བཏགས་ཚང་གིས་འཕུལ་བས་ཤ་ལྤགས་རྩ་རུས་ཆུ་རྒྱུ་ལ་སོགས་པའི་རྨ་ཀུན་གསོ་བར་བྱེད་པའི་བདུད་རྩི་སྟེ། ཁྱད་
པར་དུ་ཡང་མགོ་བོའི་རུས་སྐྱོན་ཆེ་འབྲིང་ཆུང་གསུམ་དང་ཀླད་རྒྱ་རལ་བ་དང༌། མགོ་བོའི་མཚོ་འཁྱོམས་པ་སོགས་
ཤ་རུས་རྩ་དང་ཀླད་པའི་ཐིགས་ཀུན་སྡོམ་པར་བྱེད་ཅིང་། རྨ་ཚད་རྒྱས་པ་དང་སྲིན་དང་བསྡོངས་ནས་གཟེར་
འཁྱུག་ན་འགྲམས་བཅོས་སྐབས་ཀྱི་ཧོང་ལེན་དྲུག་པའི་སྟེང་སྟབ་སེང་དང་ཚེར་སྔོན་བསྣན་པའི་ཐང་ངམ་ཡང་ན་
སྤང་རྩི་བཅུ་གཉིས་སྟེང་ཁ་བསྒྱུར་ཨ་ཝ་དང་། བྲེ་གུ་སེར་ཐིག་གཤའ་ཐལ་བསྣན་པ་དང་། རྡོ་སྨན་གྱི་སྦྱོར་བ་གང་
རིགས་ལྟག་པ་སྤྲད་ལ་གཏོང་བ་དང་། རྨ་ལ་འདེབས་སྨན་གུར་གུམ་བརྒྱད་པའི་ཕྱེ་མ་བཏབ་པས་རྨ་ཀུན་གསོ་བར་
469



བྱེད་པའི་འདེབས་སྨན་ལ་མཆོག་ཏུ་བཟང་། ཡང་ན་ཐར་ཆུ་གསུམ་པའམ་རེ་སྐོན་བདུན་པའི་ཕྱེ་མ་བཏབ་ཀྱང་
མཆོག་ཏུ་བསྔགས་སོ། །གལ་ཏེ་གཤམ་གསལ་གྱི་དྲ་བཅོས་རྣམས་བྱེད་མི་བཏུབ་པ་དང་། སྨན་པས་ཀྱང་དྲ་མི་
ནུས་པས་དྲ་བཅོས་བྱེད་མཁན་གྱི་སྨན་པ་མཁས་པའི་མཐོང་བརྒྱུད་ཚད་ལྡན་གྱི་ལག་ལེན་མ་འཛོམས་པ་རྣམས་ལ་
ཟླུམ་བཅོས་བཅུ་གཅིག་པ་ཆུ་གྲང་གིས་བཏང་བས་འཇུ་ན་ཐུན་ཆེར་ཤིས་ཤིང་། དེས་ཀླད་རྒྱུ་མ་རལ་ན་མགོ་ཐོད་ཅི་
ལ་གྱུར་ཀྱང་འཚོ་བར་ངེས་སོ་ཞེས་བྱ་མོ་ཁུད་པའི་ལུགས་སོ། །ཡང་ན་བྱང་སེམས་བཅུ་གསུམ་ཕྱེ་རིལ་གང་འོས་
དུས་བཞིར་ཆང་གིས་འཕུལ་བ་བསྟེན་པས་མགོ་བོ་ཆག་པའི་རིགས་རྣམས་མྱུར་དུ་གསོ་བའི་ཟླུམ་བཅོས་དེ་གཉིས་
ལ་སོགས་པ་སྔ་རབས་ཀྱི་མཁས་པ་རང་རང་གི་བཞེད་གཞུང་ཟླུམ་བཅོས་ཆིག་བརྒྱུད་གྲགས་ཆེ་བ་དེ་དག་དང་། དྲ་
བཅོས་མ་བྱས་ཀྱང་རུས་ཆག་འགྲིག་པའི་སྨན་བྱང་སེམས་བཅུ་དྲུག་པ་ཕོ་བའི་མེ་དྲོད་ཀྱིས་འཇུ་མིན་ལ་གཞིག་ཏེ་
སྨན་རྟ་ཆུ་སྐོལ་ཚ་གྲང་གང་རུང་གིས་དབུལ། དེ་ཡང་མ་ཞུ་བའི་རྟགས་ཚེ་ན་ཟེ་ཚྭ་བསྣན་པའི་ཟླུམ་བཅོས་འདིར་
རུས་ཆག་འཕྲལ་དུ་སྦྱོར་བ་མྱོང་གྲུབ་ཡིན་ཅིང་། ཡང་ན་ཐར་ནུ་སྦྱར་བས་རྨ་རིགས་ཀུན་ལ་བསྔགས་ཤིང་ཁྱད་པར་
དུ་གཉན་དང་ཆུ་སེར་ཐིགས་སོགས་མགོ་བོའི་རྨ་རྣམས་གསོ་བའི་བདུད་རྩི་ལྟ་བུ་ཡིན་ནོ། །མགོ་རྨའི་རྩ་ཐིགས་
ཀུན་ལ་ཁོང་སྨན་གོང་གི་ཀུན་བྱེད་རྒྱལ་པོ་དང་ག་བུར་ཉེར་ལྔའི་སྟེང་མུ་ཏིག་དང་། ཉ་སྐྱོགས། མཁྲིས་སྣ་བཅས་
བསྣན་པའམ་ཉ་ཕྱིས་ཉེར་ལྔ་ལྟག་སྤྲོད་དུ་གཏོང་དགོས་པ་བཅས་སོ། །
༣ རྩུབ་དཔྱད་ཀྱི་བཅོས། ཕྱི་ནས་རྩུབ་དཔྱད་ཀྱི་ཐོག་མར་མེ་བཙས་བཅོས་པ་ལའང་རྨས་སྐྱོན་ཕོག་པའི་
དུས་ནས་ཞག་གཉིས་ཚུན་ལ་མེ་བཙའ་གདབ་ཀྱང་ཆུ་སེར་མི་འདུ་ཞིང་། ཡང་དེ་ལས་རིང་བ་ཞིག་བདུན་འདས་
ནས་ཆུ་སེར་གང་སར་ཁ་ཡན་པའམ་རྩ་ལ་གྲམས་པ་དང་། ལྷ་བའི་གསེབ་ལ་འཇུག་པ། ཀླད་པའི་དར་ཐོག་ཏུ་
འཐོར་ནས་མེས་ཐུབ་པར་དཀའ་བ་དེའི་ཕྱིར་ཞག་གསུམ་པ་དང་། བཞི་པ། ལྔ་པའི་བར་ལ་མེས་བསྲེག་པར་
བསྔགས་པ་དང་། མེ་བཙའ་གདབ་པའི་ཐབས་ལ་ཡང་རུས་པ་གས་པའི་གཡས་གཡོན་དུ་གསང་ས་སྡོམ་པ་དང་།
གང་གས་སྟེང་དང་གས་སྣེ་བཅས་སུ་མེ་བཙའ་གདབ་པ་དང༌། རུས་པ་ཆག་པའི་བར་དུ་ཤ་འཐེམས་པའམ་བཙིར་
བའི་གསེང་དང་། ཤ་རུས་ཁ་ཕྲད་དུ་བྲོས་པའམ་བྱེར་བ་འགུགས་པའི་མེ་བཙའ་གཉིས་ལ་རུས་པ་བྲད་ནས་ལྟ་བའི་
ཁྲག་དང་རྨ་ཁའི་བཅད་འཕྲོ་ཁ་སྤྲད་ལ་དེའི་སྟེང་ཤའི་སྐྱི་པགས་གླན་པའི་སྟེང་དུ་མེ་བཙའ་གདབ་དགོས་སོ། །
ཆག་པ་སྦྱོར་བ་ལ་རུས་པ་ཆགས་མཚམས་ཀྱི་རྨའི་ཁར་མེ་བཙའ་གསུམ་ཚོམས་ཏེ་ཟུར་གསུམ་དུ་སྦྲེལ་ནས་
གདབ་དགོས་སོ། །རྨ་མེད་པར་རུས་པ་ཆག་ཡོད་ན་གང་ཆག་དེའི་སྟེང་དང་ཟུག་དམིགས་གར་ཡོད་དེའི་སྟེང་མེ་
བཙས་བསྲེག་ཅིང་། དེ་དག་ཀུན་ལ་ཞག་བདུན་བདུན་གྱི་བར་མེ་བཙའ་ལན་རེ་གདབ་ན་དེས་ཆུ་སེར་གྱི་རྒྱུ་བ་སྡོམ་
470



པ་དང་། གཏིང་ནས་འདྲེན་ན། འདུས་པ་རྣམས་སྐེམ་པ་བཅས་བྱེད་དོ། །ཤ་ལ་ཆུ་སེར་བྱེར་ན་སྤྱི་གཙུག་དང་།
ལྟག་པའི་སྡུད་སྒོ། མཚོག་མ་བཅས་འདུས་སོ་གསུམ་དང་། སྤྱི་གཙུག་གི་ཕྱོགས་བཞིར་ཚོན་རེ་བརྩལ་པའི་མེ་གསང་
རེ་ཐག་བཞི་སོགས་མེ་བཙས་མནན་དགོས། ནང་གི་རྩར་ཆུ་སེར་བྱེར་ན་ཚིགས་པ་དྲུག་པ་དང་། བདུན་པ། བྲང་
གཞུང་དཀར་ནག་མཚམས་བཅས་སུ་གསེར་གྱི་ཏེལ་པས་བསྲེག་དགོས་པ་དང་། ཕྱིའི་རྩར་ཆུ་སེར་བྱེར་ཆེ་ན་གོང་
གི་འདུས་སོ་གསུམ་དང་། ཨན་སྟོང་ཚིགས་པ་དང་པོ། ཆུ་རྩའི་སྒོ་སྦུ་གུ་ཅན་གཉིས། རྣ་པའི་མདུན་རྒྱབ་ཀྱི་ལྗོན་
ཤིང་བཞི། རྣ་ཤལ་འོག་གཤོང་རཏྣ་གཉིས། ལྟག་ཟུར་སྤུ་འཁྱིལ་འཇའ་བྱེད་གཉིས་དེ་བསྲེག་དམིགས་བཅུ་བཞི་
སོགས་དང་། རྩ་འབྲུམ་བྱུང་ན་གང་བྱུང་སྟེང་དུ་མེས་བསྲེག་པར་བྱ་ཞིང་། རྨ་ལ་བསིལ་བའི་རིགས་ཀྱིས་འཇིབ་བྱ་
བ་དང་། གདོང་སྐྲངས་ན་གྲོད་པར་ཆུ་བླུགས་པས་བདུག་གོ། །མགོ་བོའི་རྒྱ་སྲུབས་ཞིག་ན་རྒྱའི་སྡོམ་ཆིངས་བྱེད་
སྟངས་ནི། ཐི་གུ་གསུམ་བསྒྲིལ་ཕྲ་མོ་ཞིག་གིས་མགོ་བོའི་མཐའ་ནས་བསྐོར་བར་བྱས་ལ་ཐི་གུའི་སྣེ་ལྟག་པར་བསྣོལ་
བ་དེ་ནས་གཅིག་སྨིན་དབྲག་ཏུ་བཏང་། དེ་ནས་དཔྲལ་ཟུར་གཡས་སུ་འཐེན། དེ་ནས་གཡོན་གྱི་རྣ་བའི་ལྟག་ཏུ་
འཐེན། དེ་ནས་ལྟག་ཟུར་གཡས་སུ་བཏང་། དེ་ནས་ལྟག་ཟུར་གཡོན་དུ་འཐེན། དེ་ནས་རྣ་ལྟག་གཡས་སུ་འཐེན།
དེ་ནས་དཔལ་ཟུར་གཡོན་དུ་བཏང་། དེ་ནས་དཔྲལ་དཀྱིལ་དུ་འཐེན་ལ་སྔར་གྱི་ཅིག་ཤོས་དེའི་གཡས་ནས་བར་
གཤགས་ལ་ལྟག་པར་བཏང་། དེ་ནས་སྔར་གྱི་དེའི་ཐེབས་གཤགས་པ་དེ་ལྟག་པ་ནས་དཔྲལ་བ་གཡོན་ངོས་སུ་
བཏང་ལ་བར་པར་གཤགས་ནས་ཐེར་སྤུངས་མེད་པར་བྱ་དགོས་སོ། །དེ་ལྟག་སྲུབས་དང་མཚོག་སྲུབས་གཉིས་སུ་
རྒྱ་གྲམ་དུ་བསྣོན་འོང་བས་སྡོམ་ཆིངས་ཞེས་ཟེར་རོ། །གལ་ཏེ་ཆིངས་མ་འཛོམས་བར་དུ་འཁྱོམས་ན་མགོ་བོའི་
མཐའ་ནས་སྐེ་རགས་ཀྱིས་བསྐོར་ལ་དེའི་སྣེ་ལྟག་པར་ཤིང་བུས་གཅུས་ལ་དམ་སྦྲེད་བཏང་སྟེ་དེའི་ཁར་ཤིང་དེ་མི་
གྲོལ་བའི་ཆེད་དུ་སྲད་བུས་བཀྱིགས་པའང་རྒྱའི་སྡོམ་ཆིངས་དང་འདྲ་བར་གཅེས་ཤིང་དེ་རྗེས་སྤྱི་བོ་དང་མཚོག་
སྲུབས་སྟེང་དུ་མེ་བཙའ་གདབ་ལ་ཁོང་དུ་རྡོ་སྨན་ཚོགས་ཚད་སྦྱར་བའི་མང་སྦྱོར་ཆེན་མོ་སོགས་བསྟེན་ནོ། །མགོ་
སྐྱོན་གྱི་རིགས་ལ་མེ་བཙའ་བྱ་དགོས་པ་མང་པོ་ཡོད་ཀྱང་རུས་སྐྱོན་ཆུང་བའི་རིགས་ལ་ཕན་པ་མ་གཏོགས་ཆེ་བ་
རྣམས་མེ་བཙས་ཀྱང་སེལ་བ་ཆེར་མ་མཐོང་ངོ༌། །རུས་པ་གས་ཆག་ཚབས་ཆེན་བྱུང་བའི་རིགས་ཕལ་ཆེར་ལ་
མཐོང་བ་བརྒྱུད་པའི་དྲ་བཅོས་ཀྱི་ལག་ལེན་མཁས་པའི་ཉམས་མྱོང་ཚད་དང་ལྡན་པ་བསྔགས་ཤིང་། དེ་ཡང་དྲ་
བའམ་གཤགས་པའི་དུས་ནི་གསར་དུ་བྱུང་བའི་སྐྱོན་རྣམས་ཞག་གསུམ་དང་ལྔའི་བར་ལ་དྲ་དགོས་ཤིང་། རྙིང་
པར་སོང་བའི་སྐྱོན་རྣམས་དུས་ནམ་ཞིག་ནས་མདོག་ལོག་པའི་སྐྱོན་བྱུང་བའི་དུས་དེ་དང་སྦྱར་ནས་དྲ་དགོས་ལ།
དྲ་བའི་ཐབས་ནི་རྨ་དེ་སྟེང་ངོས་སུ་བཏོན་ཏེ་སྔས་མགོ་མཐོན་པོར་བཅུག་ལ་རྨ་སྐྱོན་དེ་དང་ཆེ་ཆུང་འཚམས་པའི་
471



རྩ་དྲེས་མ་སྒོར་སྒོར་ཞིག་བཟོས་པ་དེ་ཡང་བལ་གྱིས་བསྒྲིལ་ལ་ཆག་པའི་ཁ་རྒྱ་ཁྱོན་ཆེ་ཆུང་ཇི་ཙམ་དྲ་དགོས་པ་དེའི་
ཕྱིའི་རྒྱ་དང་མཉམ་པར་བཞག་ལ་བལ་སྒོར་དེའི་སྟེང་བར་གསེང་མེད་པའམ་བལ་སྒོར་མེད་ཀྱང་དེའི་འཁོར་རྒྱ་སོར་
མོས་ཤུགས་ཆུང་བ་ནས་ཇེ་དྲག་ཏུ་མནན་པར་བྱས་ལ། དེས་སྐྱོན་ཡོད་ས་དེ་མདོག་ལོག་པ་དང་། མཁྲང་བའམ་
མཁྲེགས་པོར་འགྱུར་ནས་སྦྲིད་པར་བྱེད་པ་དེའི་དགོས་པ་ནི་དྲ་བ་སླ་ལ་ཚ་ཟུག་ཆུང་ཞིང་། ཁྲག་མི་འཆོར་བ་ཡིན་
པས་དེ་དུས་དྲ་བྱེད་ཀྱི་གཙགས་བུ་སྲབ་ལ་མཁྲང་ཞིང་རྣོ་ངར་དང་ལྡན་པའི་ཆ་བྱད་གཙགས་བུ་སོ་ལེབ་ཀྱིས་དྲ་
དགོས་ངེས་རིགས་ཤེས་པར་བྱས་ལ་སྐྱོན་ཚབས་ཆེ་ན་ཤ་གདན་དང་བཅས་པའི་ཤ་རུས་དབྱེ་བ་མེད་པར་དྲས་ལ་
དེས་ཁྲག་ཤོར་ན་དབྱར་ཉི་མ་མ་ལོག་གོང་བཏུས་པའི་སྲད་ནག་གམ་མཁན་པའི་ལོ་མ་བརྡུངས་པ་དང་། གུར་གུམ་
དོམ་མཁྲིས་བཅས་ཆུར་སྦབས་པས་རྨ་དེ་བཀང་བ་རྨ་རས་ཀྱིས་བསྡམས་ལ་ཞག་གཅིག་བཞག་ནས་དེའི་ནངས་
པར་རུས་སྐྱོན་གང་བྱུང་ཞིབ་ཏུ་བརྟག་ཅིང་། དེ་ནས་རུས་པ་ཆག་པ་དང་གྲུམས་པའི་རིགས་རྣམས་བསལ་ལ།
དེའི་ཤུལ་དུ་ལྷ་བར་སླེབས་ནས་ལྷ་བའི་ཁྲག་ཚིར་གྱིས་དམར་ཚིམ་མ་མ་བྱུང་བར་བརྡར་ལ་རུས་པ་གས་པའི་སྣ་
གཏིང་རིང་ན་དྲས་པའི་འོག་ཏུ་ལྷ་བ་དང་ཁྲག་འདུས་པ་ངོ་སྤྲད་པ་དང་། ལྷ་ཁྲག་མ་འདུས་ན་གས་སྣའི་ཤའི་སྟེང་
དུ་མེ་བཙས་སྡོམ་པར་བཏང་ཞིང་ཁ་གསུམ་དུ་གས་པ་དང་ཕྱོགས་བཞིར་རྒྱ་གྲམ་དུ་གོས་པ་སོགས་ཀྱི་གས་པའི་
མཚམས་འཛོམས་རྣམས་སུ་གས་པ་ཀུན་རུས་པའི་ལྷ་བ་དང་ཁྲག་མ་སྙོམས་བར་དུ་བརྡར། ཇིབ་པའི་རུས་པ་སྟེང་
འོག་བསྣོལ་མར་སོང་བ་ལ་གོང་མ་ཐུང་ངུ་དང་འོག་མ་སྲབ་ཏུ་འགྲོ་བར་བརྡར་ལ་དར་སྟེང་དུ་འབྱར་བའི་རུས་དུམ་
སྒོར་མོ་ཡོད་ཚེ་རུས་པའི་རྒྱ་མཐོང་ཁ་ཕྱེ་ལ་འཇབ་རྩེས་ག་ལེར་འདོན། ཀླད་པ་མཐོང་བའི་ཁ་མཚམས་ཀྱི་རུས་པ་
འདོན་དུས་འཇབ་རྩེའམ་སྐྱུང་བུའི་རྩེ་དར་སྟེང་དུ་ཤོར་དོགས་ལ་རིག་པ་སྒྲིམ་དགོས་ཤིང་ཀླད་པ་དང་རུས་པའི་
བར་ན་རྣག་ཁྲག་ཡོད་ན་ལེན་དགོས། སྟེང་ཆག་ན་སྟེང་གདུང་བླངས་ལ་ལྷ་བ་དང་ཁྲག་ངོ་སྤྲད་པ་དང་། འོག་ཆག་
པ་དང་གྲུམ་པ་གཉིས་ལ་རྒྱ་ཆེར་བསྐྱེད་དེ་མཐའ་ནས་རུས་པ་སྦྱར། དེ་བཞིན་དུ་གྲིས་རྫོགས་པའང་གྲུམ་པ་དེ་ལྟ་
བུར་བཅོས་དགོས་ཤིང་། ཞོམ་པ་རྣམས་མཐའ་དང་དབུས་ཀྱི་རུས་པ་ཆ་མཉམ་ལ་སྲབ་ཏུ་འགྲོ་བར་བརྡར་ཤ་མེད་
པའི་རུས་པ་སྐྱ་ཐེར་ལ་ཤའུ་མི་ཆགས་ནི་བརྡར་ལ་ལྷ་བའི་ཁྲག་དང་རྨའི་བཅད་འཕྲོ་འཕྲོད་པར་སྤྲད་ལ་རུས་པའི་
བར་དུ་ལྷ་བ་འཐེམས་པའོ། །ཐོང་གཤོལ་གྱིས་ས་བརྐོས་པ་ལྟར་ཤ་རུས་བརྐོས་པ་རྣམས་ཀྱང་གོང་དང་འདྲ་བ་
བཅོས་ཤིང་། གཏམ་ཟུག་ཞེས་མདྲེའུ་ལུས་པའམ་ཕུག་པ་ལ་ ཐ་མའི་རུས་པ་ནས་གང་གི་ཚོད་ཙམ་འཁོར་བར་
བཞག་ལ་དེའི་ཕྱིར་ལོགས་འོབས་སུ་བྲུས་ཏེ་གསེང་བུག་གཏོད་ལ་རུས་མཛེར་དང་མདེའུ་སོགས་ཡོད་ན་ག་ལེར་
དབྱུང་ངོ༌། །དྲ་བཅོས་ཀྱི་ལག་ལེན་བྱེད་སྐབས་དྲ་སླ་བ་དང་། ན་ཟུག་ཆུང་བ། ཁྲག་དོན་ཉུང་བ་བཅས་བཟང་བའི་
472



རྟགས་ཡིན་ནོ། །དེ་ལྟར་རུས་པའི་སྐྱོན་རྣམས་དྲས་བཟོ་བྱས་པའམ་བཅོས་ཟིན་རྗེས་ཁོང་སྨན་དང་། རྨ་ལ་
འདེབས་སྨན་གོང་བཤད་ཇི་བཞིན་བསྟེན་ནས་རྨ་ཁར་རྨ་རས་བཀབ་སྟེང་སྦང་མའི་འཇིབ་བྱུགས་ལ་ཞག་གསུམ་
བཞི་སོང་ནས་སྦང་འཇིབ་བསལ་ཏེ་ལེགས་པར་བལྟས་པས་ལྷ་བའི་མདངས་སྣུམ་ཞིང་། ཁའི་རྣག་དཀར་ལ་འཇམ་
པ་དང༌། ཁའི་ཤ་མཐོ་ཞིང་མཁྲང་བ། མདོག་དམར་ལ་སྙོམས་པ་ན་ཟུག་མེད་པ། ལུས་ཡང་ཞིང་ཟས་ཀྱི་བྲོ་བ་ཞིམ་
པ་རྣམས་ལེགས་རྟགས་ཡིན་ནོ། །རྨ་ལ་འདེབས་སྨན་དང་སྦྱང་འཇིབས་སོགས་ཀྱིས་རྨ་ཁའི་ཤའུ་དབུས་སམ་སྟེང་
ནས་མདོག་དམར་བ་དང་། གསལ་བ། བཟོད་སྲན་ཆུང་བ་གསུམ་ཟམ་ཐོགས་ཞེས་ལྷན་ཅིག་ཏུ་འབྲེལ་ན་དར་
ཅིག་བཞག་ལ་རྨ་ཁ་ཤའུས་མ་ཁེངས་བར་ལ་དོམ་མཁྲིས་དང་། གུར་གུམ། འབྲུག་རུས་སོགས་ཤའུ་སྐྱེད་པའི་སྨན་
བཏབ་ལ་སྦྱང་གར་དང་། མར་ནག བག་ཕྱེ་རྣམས་སྦྱར་བས་གཡོགས་ཤིང་། རྨ་ཁ་ཤའུས་ཁེངས་པའི་རྗེས་རའི་ཁུ་
ལུ་མར་ཁུར་བཙོས་པའི་སྣུམ་ལྡན་རྨ་ལ་དཀྲི་བ་སོགས་བྱ་དགོས་ཤིང་། དེ་ལྟར་གོང་དུ་བཤད་པའི་བཅོས་ཐབས་
རྣམས་ལེགས་པར་བསྟེན་པས་ལུས་ཡང་ལ་ཁ་ཟས་ཀྱི་བྲོ་བ་ཞིམ་ཞིང་ན་ཟུག་མེད་པ་རྣམས་ལེགས་པའི་རྟགས་ཡིན་
ཅིང་། དེ་ལས་ལྡོག་པའི་བླ་འཚོལ་མང་དུ་སྨྲ་ཞིང་། མིག་གི་དབང་པོ་སོགས་ཀྱིས་ཡོད་པ་ལ་མེད་པའི་རྣམ་པ་དང་
མེད་པ་ལ་ཡོད་པའི་རྣམ་པ་སོགས་ལོག་པར་འཛིན་པ་དང་། རྩ་ཆུར་ཚ་བ་སྐྱེ་ཞིང་། དེའི་དབང་གིས་སྐོམ་དད་ཆེ་ལ་
དང་ག་འགགས་པ། རྩའི་འཕར་ཤེད་ཤོར་ན་འཚོ་མི་ཐུབ་པར་འཆི་བས་སྤང་བར་བྱ་ཞིང་། རྗེས་གཅོད་དུ་རྡོ་ཆུའི་
ཆུ་ཚན་བསྔགས་པ་དང་། རྨེན་བུ་སོགས་བྱུང་ན་ལྡོང་རོས་དྲུག་པ་སྦྲང་རྩིར་སྦྱར་བ་བྱུག་ཅིང་། མགོ་རྨར་སྐྲ་སྐྱེ་
འདོད་ན་བ་ལང་གི་རྭ་དང་། རུས་པ། རྨིག་པ། སྤུ། ལྤགས་པ་བཅས་སྒྲུབས་བསྲེགས་ཀྱི་ཐལ་བ་རྣམས་ཏིལ་མར་ལ་
སྦྱར་བ་བྱུགས་པས་སྐྲ་སྐྱེ་བར་འགྱུར་བ་ཡིན་ནོ། །
༤ ཟས་སྤྱོད་ཀྱི་སྤང་བླང་། །
ཁ་ཟས་ཤ་རྙིང་དང་། མར་རྙིང་། རུལ་སུངས་སུ་སོང་བ། ཚ་ཁུ་དང་མཁྲེགས་པོའི་རིགས་རྣམས་སྤང་བར་བྱ་
ཞིང་། ལུག་དང་བ་ལང་རི་དྭགས་སོགས་ཀྱི་ཤ་གསར་དང༌། ཆང་འཇམ། མར་གསར་སོགས་གསར་བཅུད་ཀྱི་
རིགས་རྣམས་རུས་སྐྱོན་གྱི་གཏིང་མ་ལོན་བར་དུ་ཐོག་མ་ཅུང་ཟད་རེ་བསྟེན་པར་བྱ་ཞིང་། དེ་ནས་རིམ་པས་གློད་
ལ་རུས་སྐྱོན་ཕྱིར་མི་ལྡོག་པའི་གདེང་ངེས་པ་རྙེད་པའི་རྗེས་ཤ་ཆང་སོགས་གསར་བཅུད་ཀྱི་ཁ་ཟས་རྣམས་ལྷུག་པར་
བསྟེན་པ་དང་། སྤྱོད་ལམ་ཡང་ཐོག་མ་ནས་མེ་དང་ཉི་མར་མི་བསྲོ་བ་དང་། ཉིན་མོའི་གཉིད། ཉལ་པོ་དང་དྲག་
ཤུལ་གྱི་ལས། བང་རྒྱུག་སོགས་སྤྱང་ལ། བསིལ་དྲོད་སྙོམས་པའི་གནས་སུ་དལ་བར་བསྡད་ནས་གསོ་བར་བྱ་དགོས་
པ་ཡིན་ནོ། །
473



ཀོང་སྤྲུལ་ཟིན་ཏིག་ལས། མགོ་ཆག་ལ་བྱ་མོ་ཁུད་པའི་བདུད་རྩི་སུམ་སྦྱོར། གནམ་ཆོས་མགོ་སྨན་རྣམས་
ཟབ་ཅིང་། བདུད་རྩི་སུམ་སྦྱོར་དཀྱུས་མས་ཀྱང་ཚབས་ཆུང་བ་ལ་ཕན། སྔགས་ཏིརྟི་ཀནྱམུ་ཟབ། འབྲི་ལུགས་ཐིག་
སྨན་སྤྱི་ལ་འགྲོ། བརྡབ་འགྲམ་རིགས་ལ་བུལ་ཏོག་སྟར་བུ་ཆ་མཉམ་དུ་སྦྱར་བ་ཁོ་ན་མཆོག་ཡིན། ཤའུ་གསོ་བ་ལ་
སྟག་ཤ་ཐུན་གསུམ། ཚ་ལ་གུར་གུམ་དོམ་མཁྲིས་རྣམས་ཐུན་རེ་སྦྱར་བ་ཞིབ་བཏགས་སྐམ་འདེབས་བྱ། ཤ་རོ་
གཅོད་ན་དཀར་གོང་སྲིན་ཅན་ཐུན་གསུམ། སྟག་ཤ་པ། ལྡོང་རོས། དོམ་མཁྲིས། ཚ་ལ། མྱུ་གུ་ཤིང་། ཁུར་མང་། ཆུ་
རྩ། ཡུང་བ་རྣམས་ཐུན་རེ་རེ་སྦྱར་བའི་ཕྱེ་མ་ཞིབ་མོ་སྐམ་འདེབས་བྱ། ཐོག་མཐར་གཉན་བསྡོངས་ན་གཉན་སྨན་
རིགས་དང་ཁྱད་པར་ཁྱུང་ལྔ་ཁོ་ན་ཟབ་པས་བཏང་། ཁྱད་པར་མཁོ་གལ་ཆེ་བ་མགོ་བོ་ཆག་མིན་བརྟག་པ་ནི། སོར་
མོ་གསུམ་ཁར་བཅུག་པས་ཐམས་ཅད་ཚུད་ན་ཆག་མེད་པའི་རྟགས། གཅིག་མ་སོང་ན་ཆག་ཡོད་རྟགས། གཉིས་མ་
སོང་ན་པགས་རྒྱུ། གསུམ་ཀ་མ་སོང་ན་ཀླད་རྒྱ་ཉམས་རྟགས་ཡིན་པས་རིམ་བཞིན་ཕྱི་མ་ཕྱི་མ་རྣམས་གསོ་དཀའ་
འོ། །ཆག་ན་ཕྱི་ནས་རྒྱུ་ཆིངས་ཕྱག་ལེན་བཞིན་བྱ། བྱང་པ་མ་བཏང་བའི་མགོ་སྦྱང་གིས་འབྱར་བྱ། སྡུད་སྒོ་བཞིར་
གཙག་བུས་ཆུ་སེར་དྲངས། དེ་སྟེང་ཚུགས་གདབ། ཁོང་སྨན་བྱ་མོ་ཁུད་པའི་བདུད་རྩི་སུམ་སྦྱོར་དང་། ཕྱི་ནས་
འདེབས་སྨན་ལུམ་ཆེན་དགུ་སྦྱོར་ཟབ། རུས་པས་གང་ནས་ཕུག་ཡོད་པ་དེ་སྟེང་འདབ་སྤུ་བཞག་པས་རྣག་དང་ཆུ་
སེར་དྲངས་ནས་རྨ་ཁ་གསལ་བར་མཐོང་དུས་ལྕགས་ཐུར་གྱི་རུས་ཟིན་བྲུ། དེ་དང་ཁུང་མཚམས་སུ་རྡོ་ལེའི་རུས་པ་
ལྟ་བུ་སྤྱད་པའི་སྟེང་ཐིག་སྨན་རྣམས་ཀྱི་འབྱར་བྱས་ལ་དཀྲི། པགས་རྒྱ་ཉམས་ན་སྐྲ་བཞར་ནས་མགོ་སྦྱོར་ལྟར་
འབྱར་བྱ། དེ་སྟེང་འབྱོར་ན་གྲོད་པ། མ་འབྱོར་ན་རས་སོགས་ཀྱིས་བཏུམ། འདམ་འཆིང་འདིར་གསལ་ལམ་བྱེ་
རིང་ལྟར་བྱས་ཀྱང་ལེགས། ཁོང་སྨན་གོང་དང་མཚུངས། རྒྱུ་ཆིངས་བྱེད་ལུགས། སྐྲ་དཀར་ནག་གི་མཚམས་ནས་
སོར་བཞི་རེའི་བར་དུ་ཤིང་བུ་མཛུབ་གང་གི་ཕྱེད་ཙམ་རེ་འཁོར་བར་བཞག་ལ་སྣལ་མས་དཀྲིས་མཚམས་ནས་ཤིང་
བུ་བཏང་ལ་དྲུ་གུ་ལྟར་དཀྲི། དེ་སྟེང་ཞྭ་མོ་ལྟ་བུས་གཡོགས། འགྲམ་སོས་སྲན་མ་བལྡད་ཐུབ་དུས་འབྱོར་རྟགས་
ཡིན་པས་རིམ་གྱིས་གློད། ཅེས་སོ། །
གསུམ་པ། སྐེ་རྨ་གསོ་བ།
སྐེ་འདི་དག་ནི་ཡར་མགོ་བོའི་ཆར་མི་གཏོགས་པ་དང་། མར་བྱང་ཁོག་སྟོད་སྨད་ལའང་མི་གཏོགས་པ།
ཡན་ལག་རྣམ་པ་བཞི་པོ་ལའང་མི་གཏོགས་པ་ཤིན་ཏུ་གཉན་པའི་སྐེ་ཞེས་བྱ་བ་འདི་ནི་རུས་པ་བཙན་པོའི་མཁར་
474



ཡོད་ལ། རྩ་གཉན་པས་འཕྲང་ལྟར་དོག་པ་ལམ་གྱི་ཚུལ་དང་། འགྲུལ་བ་ལྟ་བུའི་ཤ་དང་ཆུ་རྒྱུས་ཀུན་དང་རླུང་
སོགས་ལུས་ཀྱི་སྟོད་སྨད་ཕྱི་ནང་གཡས་གཡོན་དུ་གྱེས་པ་དེ་དག་ཀུན་གྱི་འགྲིམས་ས་ལྟ་བུ་ཡིན་པས་རུས་པ་གཉན་
ཞིང་ལྷ་བ་བྱེར་བས་མགོ་བོ་དང་འདྲ་བ། རྩ་རྣམས་གཉན་པས་རྩའི་ཐིགས་གསོག་པ་བྱང་ཁོག་དང་འདྲ་བ། ཤ་
དང་ཆུ་རྒྱུས་གཉན་པས་ཡན་ལག་དང་འདྲ་བས་རྒྱུ་མཚན་དེའི་ཕྱིར་ན་སྐེ་འདི་ལ་རུས་པའི་གནད་ལྔ་དང་། རྩའི་
གནད་ཉེར་གཉིས། ཤའི་གནད་བཞི། ཆུ་རྒྱུས་ཀྱི་གནད་གཉིས་བཅས་གཉན་པའི་གནད་སུམ་ཅུ་རྩ་གསུམ་ཡོད་པ་
དེ་དག་རྣམས་ཀྱི་གནས་ལུགས་གོང་དུ་ལུས་ཀྱི་གནས་ལུགས་ནང་ཚན་གཉན་པ་གནད་ཀྱི་གནས་ལུགས་བཤད་
པའི་སྐབས་སུ་བཀོད་ཡོད་པས་སྐབས་འདིར་དེ་རྣམས་ཀྱི་རྟགས་བཅོས་རྣམ་པ་བཞི་ཡི་སྒོ་ནས་བསྟན་པ་ཡིན་
ནོ། །
གཅིག རུས་པའི་རྟགས་བཅོས།
སྐེའི་ལྟག་རུས་ངོས་ཀྱི་མཁར་མཚམས་ནི་གཞུང་པའམ་རྒྱུངས་པའི་གནད་ཡིན་ཏེ། འདི་ནི་ཀླད་པ་ནས་
གཞུག་ཐུང་བར་བརྒྱུད་དེ་དོན་སྣོད་དང་རྩ་ཚིགས་མང་དུ་འབྲེལ་བས་རྒྱུངས་པ་དེའི་གནད་ལ་ཟིན་ན་ལྟག་པ་དགྱེ་
བོར་འགྲོ། མགོ་བོ་ལྕི་བ་དང་ཁ་ལྕེ་སྐམ་ལ་དྲི་ཆུ་སྡོམ་པ། མིག་འགྲིབ་ལ་སྟོད་གཟེར་བ། སྐྱིད་པ་འཁྲིལ་ཞིང་། ཡན་
ལག་ཕྲ་རུ་སོང་བ་ན་དེ་རྣམས་གསོ་བའི་ཐབས་མེད་ལ་ཞག་བདུན་ནམ་དགུའི་དུས་ན་འཆི་ཞིང་། རུས་ཚིགས་ཀྱི་
མཁར་དངོས་དང་། བྱ་འདབ་གཡས་གཡོན་གྱི་རྩར་ཟིན་ན་གསོ་དཀའ་བ་ཡིན་ཏེ། དེ་ལ་རྒྱ་ཚྭ་གསུམ་པ་བུ་རམ་
དང་སྦྱར་བའི་རེང་བུ་གཞུག་པ་དང༌། རྣག་བསགས་ན་རུས་པ་དྲུད་ལ་ལྷ་ཁྲག་གོང་བཞིན་སྤྲོད། ཕྱིང་བ་ལ་བག་
ཕྱེའི་སྐྱོ་མ་སྦྱར་བས་རྨའི་ཁ་ཤ་ལྟེམ་སྟེ་དམ་དུ་དཀྲི་ལ། དེ་སྟེང་མར་ཚིལ་སྒོ་ང་གསུམ་སྦྱར་བའི་ཁ་ཞུན་སྐ་སླ་ཟན་
ཙམ་འདོག་པ་ལྟར་བྱུགས་ལ་གླ་ཧེལ་སྲབ་མོའམ་རས་སོགས་ཀྱིས་རྨ་རས་ནང་བཞིན་དམ་པོར་དཀྲི་ལ། ཧོང་ལེན་
གསུམ་པའི་གྲུངས་ཐང་ངམ་གདུས་ཐང་གང་རུང་གཏོང་དགོས་སོ། །
གཉིས། རྩའི་རྟགས་བཅོས། །
རྩའི་རྟགས་བཅོས་བསྟན་པ་ནི། སྙིང་ལས་གྱེས་པའི་རླུང་ཁྲག་གཉིས་འདོམ་གྱི་འཕར་རྩ་དེ་ཡང་གློ་ཡུ་ཨོལ་
གོང་དང་མེད་པའི་བར་ན་གསེར་གྱི་སྐུད་པ་ཞེས་པའི་རྩ་དེ་ཆད་ན་མ་མགུལ་ཀེར་ཀེར་བྱེད་ཅིང་། ལྟག་པ་དགྱེ་དགྱེ་
དུ་འགྲོ་བ་དེ་ཞག་བཅུ་གཅིག་ཚུན་ཆད་ཀྱི་ནང་དུ་འཆི་ཞིང་། དེ་བཞིན་མདུན་ངོས་སུ་སྙིང་ལས་གྱེས་པའི་སྙིང་རྩ་
475



གཉིད་ལོག་གཉིས་དང་། མཆིན་པ་དང་འབྲེལ་བའི་རྩེ་འདྲ་གཉིས་རྣམས་རྦད་ཀྱིས་ཆོད་ན་འཆི་བར་ངེས་པ་སྨོས་
ཅི་དགོས། བརྡབས་པ་ཙམ་གྱིས་ཀྱང་ཕོག་འགྱེལ་དུས་གཅིག་ཏུ་བྱེད་པ་ཡིན་ཞིང་། དེ་ནས་ཕྱི་ལ་ཕུན་རེ་བཅལ་བ་
ན་སྲོག་རྩ་ནག་པོའི་རྩེ་མོ་སྙིང་རྩ་དང་འབྲེལ་བའི་རྩེ་ནག་རྣམ་པ་གཉིས་ཡོད་པའི་རྩ་དེ་གཉིས་རྦད་དེ་ཆོད་པར་མ་
གྱུར་ན་བཅོས་བྱ་བའི་གླགས་ཏེ་ལོང་ཡོད་ཅིང་། དེ་ནས་ཕྱིར་ལ་རྒྱབ་ངོས་སུ་ཕུན་རེ་བཅལ་བ་ན་གློ་བ་དང་སྙིང་རྩ་
བསྡོངས་པའི་ཁྲག་རྩ་ཆེ་ཆུང་གཉིས་ཡོད་པ་དེ་གཉིས་འཕྲེད་ལ་ཆོད་ན་ཁྲག་མི་ཆོད་པར་འབོག་པའམ་བརྒྱལ་ནས་
འཆི་ཞིང་། རྩ་དེ་གཉིས་བཙན་བརྡུངས་བྱུང་ན་གསོ་བའི་ཐབས་ནི་སྐྱོན་བྱུང་འཕྲལ་ཁྲག་ཤོར་བའི་མོད་དུ་རྩ་དེའི་
གོང་འོག་ཏུ་མེ་རྒྱས་གདབ་པར་བྱ་ཞིང་། དེས་ཁྲག་མ་ཐུབ་ན་རྨ་ཁ་ལ་རྒྱ་ཁྱིམ་བཅའ་ལུགས་ནི་ཐོག་མར་རྒྱ་སྐྱེགས་
དང༌། མཁན་སྐྱ་ཁ་འབུས། སྐྱེར་པ། མཚེ་ལྡུམ་བཅས་གདུས་པའི་ཁནྟར་དོམ་མཁྲིས་དང་གླུ་མའི་འབུ་སྦྱར་བ་རྨ་
ཁར་བརྫངས་པ་རྨའི་གོང་འོག་སོར་བཞིའམ་གསུམ་ཙམ་དུ་རྡེའུས་མནན་ལ་རས་ཀྱིས་བཅིངས་པ་དེའི་ཁར་ཕྱིང་
པར་བག་ཕྱེའི་སྐྱོ་མ་སྦྱར་ལ་དེ་སྟེང་འཕྲེད་ལ་ཤིང་བྱང་གཅིག་དང་། གཡས་གཡོན་དུ་ཤིང་བྱང་རེ་རྒྱབ་ཏུ་ཤིང་ལེབ་
ཆེ་བ་ཞིག་བཅས་ཤིང་བྱང་བཞི་སྒྲོམ་དུ་བཅུག་པ་ལྟག་མགོར་སྣ་སྤྲད་ལ་རས་ཀྱིས་བསྡམ་པར་བྱ་ཞིང་། དེ་རྗེས་
མཁྲིས་པ་སྣ་ཚོགས་ཀ་ར་དང་སྦྱར་ལ་གཏོང་། ལུས་ན་ཁྲག་མང་པོ་ཟགས་པས་རླུང་ཤས་ཆེ་བ་དང་། དགུན་དཔྱིད་
སོགས་ནམ་ཟླ་གྲོང་དུས་ཡིན་ན་སྦྱང་གླུ་མ་གར་པོ་དང་ཞུན་མར་བཙག་ལེགས་པར་བཅད་པའི་ནང་སྤྱོད་སྒ་སྐུ་གོ་
སྙོད་ལྕམ་འབྲུ་རྣམས་བསྐོལ་བའི་སྐྱོ་མ་བྱུགས་ལ་བོང་བུའི་སྤུས་མནན་ཞིང་རྨའི་བུག་པ་ཁོལ་བུར་བཏོན་ལ་རས་
ཀྱིས་དཀྲིས་ནས་མཁྲིས་སྣ་ཞོ་དང་སྦྱར་ལ་བཏང་། ཚ་བ་རྒྱས་པ་དང་ནམ་ཟླ་དྲོ་དུས་ཞོ་བསྐོལ་བ་དང་། བག་ཕྱེ་ཤིང་
མངར་བཅས་སྦྱར་བ་གོང་བཞིན་བྱའོ། །
གསུམ། ཆུ་རྒྱུས་ཀྱི་རྟགས་བཅོས།
ལྟག་པའི་སྡུད་སྒོ་ནས་དོན་པའི་གཡས་གཡོན་ན་ཆུ་རྩ་སྦུ་གུ་ཅན་གཉིས་དང་། དེའི་ཕྱིར་ཚོན་གང་ན་ཆུ་རྩ་
སྒྲིལ་མའམ་འཇའ་བྱེད་གཉིས་ཡོད་པ་དེ་རྣམས་ཆོད་ན་གཡས་ཆོད་ན་གཡོན་ན་ཞིང་། གཡོན་ཆོད་ན་གཡས་ན་
བས་ཡས་མས་ཆོད་མཚམས་ཀྱི་སྣེ་མོ་གཉིས་བསྣོལ་ནས་སྐྲངས་པར་བྱེད་ཅིང་། གཉའ་བ་རེངས་ལ་རྩ་སྣ་སྨད་དུ་
ཟུག་པས་སྨད་འཕྱེས་ཤིང་ཞི་བ་དང་དྲི་ཆུ་འགགས་ནས་འཆི་བའོ། །རྣ་ཤལ་འོག་གང་ན་ཆུ་རྩ་རཏྣ་གཉིས་ཡོད་
པ་དེ་ཚོད་ན་དེའི་རྩ་སྣ་ལག་པར་འབྲེལ་བས་ལག་པ་བཤལ་སྦྲིད་བྱེད་ཅིང་བརྐྱང་བསྐུམ་གྱི་བྱ་བ་ཉམས་པར་བྱེད་
དོ། །དེ་དག་བཅོས་ཐབས་སུ་གང་ཆད་ཀྱི་རྩ་རྒྱུད་གོང་འོང་ཏུ་སྤྲ་མེ་གདབ་ཅིང་། རྨ་ལ་ཟན་དྲོན་མར་ནག་དང་
476



སྦྱར་བའི་སྣུམ་ལྡན་རས་ལ་གཏུམས་པས་བདུག་པ་དང་། སྨད་འཕྱེས་པ་ལ་གླ་བའི་རིལ་མ་ཆང་དུ་བཙོས་པའི་
ལུམས་སུ་གཞུག གཉའ་བ་རེངས་ཤིང་ལག་པ་ཞ་ན་བདུད་རྩི་ལྔ་ལུམས་བྱ། དྲི་ཆུ་འགགས་ན་ཆུ་སྨན་རྒྱུ་ཚྭ་བཞི་པ་
སྦྱར་བ་བཏང་ཞིང་དུར་བྱིད་དང་། ལུག་སུག བུལ་ཏོག ཆང་རྩི། བྱང་པ་དམར་ཁྲ། དུད་པ་རལ་པ། དོམ་མཁྲིས་
རྣམས་བ་ཆུ་དང་ཆང་བསིངས་ཀྱི་སྙིགས་མ་ལ་སྦྱར་ནས་བྲེ་ཕྱེད་འོ་དྲོད་ཙམ་བསྲོས་ལ་སྣུམ་ནག་ཅོར་ཅིག་བླུགས་
པས་གཤམ་དུ་སྦྱོང་བྱེད་ཀྱི་ནང་ཚན་ནི་རུ་ཧའི་གཏོང་ཚུལ་ནང་བཞིན་གྱིས་དྲང་བར་བྱའོ། །ཀླད་པའིརྗེ་ཞབས་
བརྒྱུད་སྐེའི་ནང་དུ་འགྲིམས་ནས་དོན་ལྔ་སྣོད་དྲུག་དང་བསམ་སེ་ལྷང་པ་རྣམས་སུ་འབྲེལ་བའི་ནང་རྩ་དར་གྱི་
དཔྱངས་ཐག་བཅུ་གསུམ་པོ་དེ་དག་ཆོད་ན་རླུང་ཐུར་སེལ་གྱི་བྱ་བ་ཉམས་པས་དྲི་ཆུ་སྡོམ་ཞིང་། རླུང་ཁྱབ་བྱེད་ལོག་
པས་ཡན་ལག་གཅུད་ལ་བོར་ཞེས་བསྡམས་པ་ལྟར་འགུལ་མི་ནུས་པ་ཚོར་བ་དང་བྲལ་ཞིང་དབང་པོ་ལོག་པར་
འཛིན། མཁྲིས་པའི་རྐྱེན་གྱིས་ཁ་ཁ་ཞིང་ལྕེ་སྐམ་ལ་གདོང་སྣུམ་པ་དང༌། མིག་སྤྲིན་སེར། མགོ་ཡུ་འཁོར་ལ། ཟས་
སྐྱུག་པ་སོགས་རྟགས་དེ་དག་ཚང་ན་སྨན་པ་མཁས་པས་ཀྱང་བཅོས་སུ་མེད་དེ་འཆི་བ་ཡིན་ནོ། །
བཞི། ཤའི་རྟགས་བཅོས།
ཤ་གནད་ནི་མདུན་གྱི་གྲེ་བའི་གཡས་གཡོན་དུ་བརྒྱངས་པ་ལྟ་བུའི་ཤ་བཟའ་བཏུང་སོགས་དང་། སྐེ་བསྒྱུར་
བའི་ལས་འབྲེལ་བྱེད་པའི་ཤ་རྒྱུས་དེ་གཉིས་ཆོད་ན་ཟན་དྲོན་གྱི་སྐྱོ་མའམ་མར་ཁུ་བཙག་བཅད་ཕྱེ་དང་བསྲེས་པའི་
འོལ་སྐོམ་དྲོད་ཕབ་ཀྱིས་རྨ་ཁར་མནན། སྐྲངས་ནས་མཁྲེགས་པར་གྱུར་ན་ཟན་དྲོན་དང་། རྒྱ་སྐྱེགས། ཞུ་མཁན།
བླབླ་སྒང་། སྤང་སྤོས་རྣམས་བཙོས་པའི་བཅིངས་ལུམས་བྱ ཨོལ་གོང་དང་མིད་པ་འཕྲེད་དུ་ཆད་ན་འཆི། གཞུང་དུ་
གཤགས་ན་རྨ་ནང་མཁྲིས་སྣ་བཏབ་ལ་རྟ་རྐྱང་གི་རྒྱུས་པས་སྦལ་འགྲོས་སུ་བཙེམ། དེ་སྟེང་སྐྱི་དཀར་སྤྱིན་ཆུ་དང་
བག་ཕྱེའི་འདག་པས་སྦྱར་ལ་དེ་སྟེང་ཕྱིང་པས་ལྟེམ་ཞེས་དམ་དུ་དཀྲི། ཟས་སྐོམ་བསིལ་ལ་འཇམ་པ་ཁ་ནང་དུ་ཆེར་
བལྡད་མི་དགོས་པའི་ནུར་ཐུག་གམ་ཁྱུར་མིད་བཏང་བས་ཆོག་པ་བསྟེན། ལྟག་པའི་ཆུ་བ་ལེབ་མོ་རྒྱབ་ཀྱི་སྡུད་སྒོའི་
ཕན་ཚུན་དུ་ཚོད་ན་འཆི་བ་ཉེན་ཨ་ཅང་ཆེ་སྟེ། གཤགས་ཀྱང་ཐོག་སྔ་འགྱེལ་སྔར་འགྲོ་བ་ཡིན་ཞིང་ལུས་པོ་ཐག་པས་
བསྡམས་པ་ལྟར་འགུལ་མི་ནུས་པ་པར་ཚོར་བ་བྲལ་ཞིང༌། དེ་ལ་མཁྲིས་སྣ་དང་། རྡོ་རྒྱུས། ཤུ་དག ཨ་རུ་ནུས་
བསྲེགས་ཐལ་བ། ཁུར་མང་གི་ཞོ། ཁྱེའུ་ཞོ་འཐུང་གི་ནུ་ཞོ་བཅས་ཀྱི་ལྡེ་གུས་ཆུ་བའི་གོང་འོག་གཉའ་བའི་ཤ་ཐམས་
ཅད་ལ་བྱུགས། ཆུ་ལེབ་རང་གནས་སུ་བཞག་ལ་དེ་སྐྱི་དཀར་ལ་སྤྱིན་ཆུ་བསྐུས་པས་ལྟེམ་པའམ་དམ་དུ་དཀྲི། ཉལ་
བ་དང་འགྲེ་ལོག་མི་བྱ་བར་ཚོག་གེ་བསྡད་ལ་གསོ་བར་བྱའོ། །མདོར་བསྡུས་ན་རུས་གཉན་གང་བསྣད་པ་རྣམས་
477



མགོ་བོ་དང་བསྟུན་ནས་བཅོས་དགོས་པ་དང་། རྩ་གཉན་གང་བསྣད་པ་རྣམས་བྱང་ཁོག་དང་བསྟུན་ནས་བཅོས་
དགོས་པ། ཤ་དང་ཆུ་རྒྱུས་གང་བསྣད་པ་རྣམས་ཡན་ལག་དང་བསྟུན་ནས་བཅོས་དགོས་པ་སོགས་ཡིན། དེའང་
འདི་ལ་གནས་སྐབས་གཙོ་ཆེ་སྟེ་རླུང་རྩ་སོགས་ལ་བསིལ་འཇིབ་ཧ་ཅང་བསྟེན་དྲགས་ན་སྨད་ཀྱི་གྲང་བ་བསླངས་
ནས་དྲི་ཆུ་སྡོམ་པར་བྱེད་པ་དང་། ཁྲག་རྩ་སོགས་ལ་དྲོད་ལུམས་བསྟེན་དྲགས་ན་རྩི་ཁ་འབུས་པར་བྱེད་པས་ཁྲག་
ཤོར་རམ་རྩ་ཚད་སྐྱེ། མེ་བཙའ་བསྟེན་དྲགས་ན་ཆུ་རྒྱུས་འཁུམས་ནས་ཞ་འཐེང་དུ་འགྱུར། རྒྱུ་མཚན་དེའི་ཕྱིར་
འཇིབ་ལུམས་བསྲེག་པ་གསུམ་ག་འཛོམ་པས་ན་རྨ་ཁོང་གཉིས་ཀར་གཉེན་པོ་བསིལ་དྲོད་སྙོམས་པས་བཅོས་བྱ་
ཞིང་། ཁོང་དུ་རྡོ་སྨན་ཀུན་བྱེད་རྒྱལ་པོ་བསྟེན་པར་ཤིས་ལ་ཟས་དང་སྤྱོད་འམ་ཡང་མགོ་དང་བྱང་ཁོག་ཡན་ལག་
ནང་བཞིན་རིག་པས་སྤྱོད་དགོས་པ་ཡིན་ནོ། །
གཙང་སྟོད་ཟིན་ཏིག་ལས། སྐེ་ནི་མགོ་དང་བྱང་ཁོག་ལ་མི་གཏོགས། །ཡན་ལག་ཁོངས་སུའང་གཏོགས་པ་
མིན། །སྐེ་ནི་བདུད་ཀྱི་འཕྲང་ཁ་སྟེ། །རུས་པ་ཐམས་ཅད་ཀྱི་ནི་མཁར། །ཤ་རྣམས་མ་ལུས་པ་ཡི་མགོ ། རྩ་
རྣམས་མ་ལུས་ཀུན་གྱི་སྲང་། །ཆུ་བ་རྒྱུས་པའི་འགྲིམ་ས་ཡིན། །དེ་ཡང་རུས་པའི་འཕང་ལོ་ལྔ། །མཁར་དང་
མཁར་མཚམས་བྱ་འདབ་གསུམ། །མཁར་དང་མཁར་མཚམས་འཆི་བའི་གནད། །བྱ་འདབ་རྩར་ཟིན་བཅོས་པ་
དཀའ། །རྒྱུ་ཚྭ་བྱང་པ་རུ་རྟ་དང་། །བུ་རམ་སྦྱར་བའི་རེང་བུ་གཞུག །རྣག་ཞུགས་དྲུད་ལ་བླ་ཁྲག་འཛག །མཆིན་
པ་བག་དང་སྦྱར་བ་ལྟེམ། །སྟབ་སེང་ཤིང་མངར་པུ་ཙེ་ཤེལ། །གླ་སྒང་ཀ་རའི་སྒྲུངས་ཆུ་བཏང་། །རྒྱུངས་པ་ལ་
ཟིན་ལྟག་པ་དགྱེ། །མགོ་ལྕི་མིག་འགྲིབ་རོ་རྒྱབ་གཟེར། །ཁ་ལྕེ་སྐམ་ལ་དྲི་ཆུ་སྡོམ། །ཡན་ལག་རྒྱུངས་ཏེ་བདུན་
དགུས་འཆི། །རྩ་རིགས་འཆི་རྩ་བཅུ་བཞི་སྟེ། །ཨོལ་གོང་གཡས་གཡོན་འདབ་ནས་ཡར། །སྙིང་རྩ་གཉིད་ལོག་
རྣམ་གཉིས་ཡོད། །ཅད་ཀྱིས་ཆོད་ན་ཨ་ཅང་ཆེ། །ཕུག་ཀྱང་ཕོག་སྔ་འགྱེལ་སྔར་འགྲོ། །དེ་ནས་ཕུན་རེ་བཙལ་བ་
ན། །སྙིང་རྩ་རྩེ་ནག་རྣམ་གཉིས་ཡོད། །མ་ཆོད་གྱུར་ན་བཅོས་ཐབས་ཡོད། །དེ་ནས་ཕུན་རེའི་ས་ནས་ཡར། །
གློ་སྙིང་འདོམ་རྩའི་རྩེ་ཆུང་ཡོད། །ཁྲག་མི་ཐུབ་སྟེ་བོར་ན་འཆི། །དེ་དག་བཙན་བརྡངས་ཐེམས་པ་ན། །མི་དང་
ར་གླང་རོག་པོ་དང་། །ཁྱི་ནག་ཉ་ནི་རྩ་མོའི་མཁྲིས། །ཀ་ར་དཀར་པོ་སྦྱར་ལ་བཏང༌། །ཉ་དོམ་མཁྲིས་ཀར་གུར་
གུམ་དང་། །ཙན་དན་མཚལ་སྦྱར་རྩ་ཆད་འབྱོར། །ག་པུར་ཙན་དན་རིག་པས་དཔག །གོང་འོག་མེ་བཙའ་
གཏར་བར་བྱ། །རླུང་ཆེ་ནམ་ཟླ་གྲང་དུས་སུ། །སྦྱང་གར་མར་ཁུ་སྤྱོད་སྣ་ཚོགས། །བག་ཐུག་གིས་བྱུག་བོང་སྤུས་
མནན། །རྨ་ཐུབ་བསལ་བཏོན་དར་གྱིས་དྲིལ། །རྨ་ལ་མཁྲིས་སྣ་ཞོ་སྦྱར་གདབ། །ཚ་བ་རྒྱས་དང་དྲོད་དུས་
སུ། །སྐོལ་ཞོ་བཙགས་དང་བག་ཕྱེ་དང་། །ཤིང་མངར་སྦྱར་བྱུག་གོང་བཞིན་བཅིང་། །ལྷག་པར་མཇིང་པའི་ཆུ་
478



ལེབ་ཆོད། །བཅད་ཐབས་སོང་ན་ཨ་ཅང་ཆེ། །གཤགས་ཀྱང་ཕོག་སྔ་འགྱེལ་སྔ་ཡིན། །ལུས་པོ་ཐག་པ་གཅུད་
བོར་འདྲ། །གྲོ་རུས་ཤུ་དག་ ཨ་རུའི་ཐལ། །མཁྲིས་ཆེན་བུར་ཞོ་ཁྱེའུ་འཐུང་ཞོ། །ལྡེ་གུས་ཆུ་བའི་རྩྭ་གཉིས་
གཡོག །སྐྱི་དཀར་སྤྱིན་ཆུ་བསྐུས་ལ་ལྟེམ། །འཇམ་རྩི་ཕྲུམ་གསར་གཏོང་བར་བྱ། །ཉལ་འགྲོས་མི་བྱ་ཙོག་པུར་
བསྡད། །ཆུ་ལེབ་གཡས་གཡོན་གཉིས་ན་མར། །ཚུ་རྩ་སྦུ་གུ་ཅན་གཉིས་ཡོད། །དེ་ནས་མཚོན་རེའི་ས་ནས་
ཡར། །ཆུ་རྩ་སྒྲིལ་མ་བྱ་བ་ཡོད། །དེ་ཆོད་གཡས་གཡོན་སྣེ་བསྣོལ་བྱེད། །གཞུག་ཏུ་དྲི་ཆུ་འགགས་ཕན་འཆི། །
དེ་དག་གོང་འོག་མེ་བཙའ་བཏབ། །གླ་རིལལུམས་གཞུག་དྲི་ཆུ་ཡི། །སྨན་གྱིས་ཆུ་འབྱིན་གསེར་མེ་ཡིས། །རྒྱ་
བཏབ་ཨོལ་གོང་མིད་པའི་བར། །སྙིང་དང་གློ་བུའི་རྩ་གཅིག་ཡོད། །རྩིད་བུ་སོ་སྙིང་ཟིན་དང་འདྲ། །དེ་ཆོད་
བཅུ་གཅིག་ཚུན་ཆད་འཆི། །ཨོལ་གོང་མེད་པ་ཆད་ན་འཆི། །གཤགས་ན་མཁྲིས་པ་བཏབ་ལ་བཙེམ། །སྐྱི་
དཀར་སྤྱན་བསྐུས་ ཤོག་གུ་མནན། ། ཕྱིང་བ་བག་ཆུ་སྦྱར་བས་ལྟེམ། །ཟས་སྐོམ་བསིལ་འཇམ་ནུར་ ཐུག་
གཏང་། །ཨོལ་གོང་རླུང་ཤོར་སྐྲངས་གྱུར་ན། །སོག་མཐིལ་མེ་ལོང་དཀར་ནག་མཚམས། །སྤྱི་གཙུག་གསེར་གྱི་
མེ་ཡིས་བསྲེག །མདུན་གྱི་རྒྱུངས་ཤ་ཆོད་པ་ན། །ཨོལ་གོང་མར་ཚིལ་དྲོད་བབས་མནན། །ནང་རྩ་བཅུ་གསུམ་
ཆོད་པ་ན། །ཁ་ཁ་ལྕེ་སྐམ་གདོང་ཡང་སྣུམ། །དྲི་ཆུ་སྡོམ་ཞིང་མིག་སྤྲིན་སེར། །ཆུ་རྙོག་ཟས་སྐྱུག་མགོ་བོ་
འཁོར། །ཡན་ལག་གཅུད་ལ་ཤོར་སྙམ་སེམས། །གཟུགས་མི་མཐོང་ཞིང་ལོག་པར་འཛིན། །མཁས་ཀྱང་ཐུབ་པ་
མ་ཡིན་ནོ། །སྤྱི་རུ་སྐེ་ཡི་རྨ་རྣམས་ལ། །ཏྲེམ་ཆུང་གསར་བའི་དུས་དག་ཏུ། །ཨ་ས་བ་དང་ཚོས་ལུམས་ཤིས། །
ཧྲེམ་མེད་སྐྲངས་ནས་གོང་ཆས་བྱ། །བསིལ་འཇིབས་དྲགས་ན་དྲི་ཆུ་སྡོམ། ། དྲོད་ལུམས་དྲགས་ན་རྩེ་ ཁ་
འབུད། །མེ་བཙའ་མང་ན་ཆུ་བ་འཁུམས། །དེས་ན་བསིལ་དྲོད་སྙོམས་པ་གཅེས། །མདོར་ན་སྐེ་འཇིང་གང་
བསྣད་ཀྱང་། །གཉན་ཡོད་འབྲས་སུ་འགྲོ་ཉེན་ཡོད། །དེས་ན་དགོས་པ་སྔོན་དུ་བསུ། །སྐེ་ནད་བཅོས་པའི་ཟིན་
ཏིག་ནི། །ཟུག་རྔུ་རབ་འབྱིན་ཞེས་བྱ་བ། །ཆེར་རྗེ་གཡུ་ཐོག་ཞལ་གདམས་ལ། །བརྟེན་ནས་དར་མ་མགོན་པས་
སྦྱར། དགེ་བས་བླ་མེད་མྱུར་ཐོབ་ཤོག ཅེས་སོ། །
479



བརྡ་འགྲེལ།
༡ རྨ། —རྨ་ཞེས་པ་ནི་ཉམ་པར་བྱེད་པའམ་རལ་བར་བྱས་པའི་དོན་ནོ། །
༢ བཤུས་པ། – སྐྱི་ལྤགས་ཙམ་ལས་གཏིང་དུ་མ་སོང་བའི་རྨ་ཡི་རིགས་ལ་བྱའོ། །
༣ ཆུ་སྲི་བ། —དྲི་ཆུ་འགགས་ནས་གཏོང་དཀའ་བ་ལའོ། །
༤ གཟི་མདངས། —གཟི་བརྗིད་དང་དཀར་དམར་གྱི་འོད་མདངས། །
༥ ཆུ་རྒྱུས། —ཆུ་བ་དང་རྒྱུས་པ་གཉིས་ཀྱི་བསྡུས་མིང་སྟེ། ཆུ་བ་ནི་གཙོ་ཆེ་བ་རུས་པའི་ལྷུ་ཚིགས་ཀྱི་རྒྱབ་ངོས་སུ་
གནས་ཤིང་ཚིགས་ཕན་ཚུན་འཛིན་བྱེད་ཀྱི་རྒྱུས་པའི་ལེབ་ལ་སྲ་བ་ཅན་ཞིག་གི་མིང་དང་། རྒྱུས་པ་ནི་ཤ་
རུས་ཚིགས་རྣམས་ཕན་ཚུན་མི་འཐོར་བར་བརྒྱུས་པ་ལྟར་འཛིན་ཞིང་སྡོམ་པར་བྱེད་པ་སྟེ་གཙོ་ཆེ་བ་ཤ་
གྲིམས་རྣམས་ཀྱི་སྣ་དང་ལྷུ་ཚིགས་བར་སྦྲེལ་བྱེད་དེའོ། ། །
༦ ཟུག་ཆུ། ——མདེའུ་དང་རྭ་ཤིང་སོགས་རྨ་གཏིང་དུ་ལུས་ཡོད་པའི་དོན། གཞན་ན་ཚ་ཟུག་གཟེར་འབྱུང་བའི་
དོན་ལ་གོ་བའི་སྐབས་ཀྱང་ཡོད་དོ། །
༧ ཆུ་བུར། —ཕྱིང་པ་ཆུར་སྦངས་པས་རྨ་ཁ་དཀྲིས་ལ་སྲད་བུས་བསྡམས་པ་ལ་ཟེར།
༨ བསིལ་ཞུན། —ཅུ་གང་དང་ཤོ་མང་སོགས་བསིལ་བའི་སྨན་རྣམས་ཞིབ་བཏགས་ཚོས་པར་བཙོས་པ་བསྐ་སླ་
ཟིན་ཙམ་འདག་པ་ལྟར་བྱུགས་པ་ཧེལ་སྲབ་བམ་རྨ་རས་ཀྱིས་བཀབ་སྟེང་དཀྲིས་མས་དཀྲི་བར་བྱ་
བའོ། །
༩ རྨ་ནན། —བསིལ་སྨན་དེ་རྣམས་ཞིབ་བཏགས་བྱས་པའི་བསྐ་སླ་ལུག་ཞོ་ཙམ་རྩེ་འཇམ་བསྲོས་པ་བྱུགས་སྟེང་
ཤོག་དེབ་དམ་སྤུ་དེབ་བཏང་བ་ལ་ཟེར་རོ། །
༡༠ རྔབས་རཱ། —རྔབས་ནི་གཞིབ་པར་བྱ་བའི་དོན་ཏེ་འཇིབ་རཱ་ཡང་ཟེར་ལ། རཱ་ནི་གླང་འོག་ཅན་གྱི་རྭ་དགོས་ལ་
མདོག་དཀར་པོ་ཡིན་ན་བཟང་བར་བཤད་དོ། ། །
༡༡ རྨ་རྩི། —རྨ་སྨན་ཏེ་རྨ་གསོ་བྱེད་ཀྱི་རྩིའམ་གཉེན་པོའི་མིང་ངོ༌། །
༡༢ སྤྱི་བཙན། —ཀླད་པའི་སྤྲི་བཙན་ཐབས་སུ་མཚོན་སོགས་ཕོག་ནས་རལ་སྐྱོན་དུ་གྱུར་པའི་དོན་ནོ། །
༡༣ སྤྱི་ཅན། –སྤྱི་ནི་ཕྲུ་གུ་བཙས་རྗེས་ཀྱི་འོ་མ་སེར་དཀར་ནར་མོའི་མིང་ཡིན་ལ་ཅན་ནི་ཡོད་པའམ་འདྲེས་པའི་
དོན་ཏེ་སྣ་ཁྲག་སྤྱི་ཅན་འཛག་པ་ཞེས་པ་ལྟ་བུའོ། །
480



༡༤ ས་སྦྱིན། —རྡོ་མི་འདྲེས་པའི་ས་དམ་རྩིའམ་འབྱར་རྩི་ཅན་ལ་ཟེར་རོ། །
༡༥ སྨྲ་བ། —གཤེར་ཁུས་བརླན་པ་བྱ་བའི་དོན་ཏེ་སྨན་ཕྱེ་དང་བག་ཕྱེ་ས་སྤྲིན་སོགས་ཆུས་སྦྲུ་བ་སྟེ་བརླན་པར་
བྱེད་པའི་དོན་ནོ། ། །
༡༦ བྲོ་ནད། —འདུ་བ་འཁྲུགས་པའི་ནད་སྤྱི་ལ་གོ་ཞེས་བསྟན་འདུག
༡༧ བྲེ་གུ། –བྲག་སྤོས་པའི་མིང་སྟེ་བྲེ་གུ་གསེར་ཐིག་བྲོག་ལ་ཡོད། །གསེར་ཐིག་ཡོད་ལ་དྲི་ཡང་ཞིམ། །བྱང་
ཁོག་སྟོད་སྨད་སྨན་དུ་བཟང་། །རྨ་ལ་བཏབ་ན་འདྲུབ་པར་བྱེད། །དུག་སོགས་མཁལ་རྐེད་ཚ་བ་
སེལ། །ཞེས་སོ། །
༡༨ ཟླུམ་བཅོས། མགོ་རྨ་བཅོས་ཚུལ་རྣམས་ཀྱི་སྤྱི་མིང་སྟེ། གསོ་ཡུལ་ལ་ལྟོས་ན་ཡུལ་གཉན་ཞིང་བཟོད་བསྲན་
ཆུང་བ་རྣམས་ལ་ཟླུམ་བཅོས་དེ་ངོ་མཚར་ཆེ་ཞིང་། བཅོས་ཐབས་ཟླུམ་ཆེ་བ་སྟེ་ཚེགས་ཆུང་ངུས་དོན་
ཆེན་པོ་འགྲུབ་པ་ཞིག་ལ་གོ་
༡༩ བྱ་མོ་ཁྱད་པ། -གནས་ཀྱི་མིང་གང་ཟག་ལ་ཐོགས་པའི་ལྗང་སྨན་ཡེ་ཤེས་བཟང་པོའི་མཚན་ཡིན་ལ། ཁོང་
གིས་རྒྱ་གར་གྱི་པཎ་ཆེན་འབུམ་ཕྲག་པའི་མདུན་དང་དྲང་སྲོང་རྒྱུན་ཤེས་ཀྱི་བུ་ནས་རིམ་པར་བརྒྱུད་
པའི་མགོ་བཅོས་ཀྱི་གདམས་པ་ཟབ་མོ་སོགས་གསན་ཏེ་བོད་དུ་རིམ་པར་སྤེལ་བར་བྱ་མོ་ཁུད་པ་ཞེས་
པའི་མཚན་སྙན་གྲགས་སོ། །
༢༠ བོང་མཆུ། —རྨ་དབྱིབས་ཏེ་རི་བོང་གི་མཆུ་དང་འདྲ་བའི་གསུམ་གཤགས་ཅན་ལ་གོ་
༢༡ ཀླད་ཚས། —ཀླད་པའི་གསོབ་བམ་ཚབ་ལ་གོ་
༢༢ ཟམ་ཐོག་ཤའུ་འབྱོར་བའམ་ལྷན་དུ་འབྲེལ་བའི་དོན་ནོ། །
༢༣ གནམ་ཆོས་མགོ་སྨན། —གནམ་ཆོས་ཐུགས་ཀྱི་གཏེར་ཁའི་སྲོལ་འབྱེད་པ་པོ་གཏེར་སྟོན་རིག་འཛིན་མི་
འགྱུར་རྡོ་རྗེས་མཛད་པའི་མགོ་ཆག་གསོ་བྱེད་ཀྱི་སྨན་སྦྱོར་རྣམས་ལ་གོ
༢༤ སྔགས་ཏིདིཀནུམ། —ལྷ་དབང་ཆེན་པོའི་སྒོ་ནས་རྨའི་ཉེས་སྐྱོན་འཇོམས་པར་བྱེད་པའི་སྔགས་ཡིན་ཞེས་
གསུངས། །
༢༥ འབྲི་ལུགས་ཐིག་སྨན། —འབྲི་གུང་རིན་འཛིན་ཆོས་གྲགས་ཀྱི་བླ་སྨན་དང་ཞལ་སློབ་གཅིག་ལྕོགས་ཡིན་པའི་
ཀརྨ་རིན་ཆེན་རྒྱ་མཚོས་མཛད་པའི་སྨན་སྦྱོར་ཏེ་མན་ངག་རིན་ཆེན་གཏེར་མཛོད་ལས་གསལ་བར་
གསུངས་སོ། །
481



བསམ་གཞིག
༡ མཚོན་རྨ་དང་ལྷན་སྐྱེས་རྨ་གཉིས་ཀྱི་ཁྱད་པར་གང་གིས་འབྱེད་དམ།
༢ རྨ་གསར་ལ་སྦང་མས་འཇིབ་བྱེད་དགོས་དོན་ཅི་ཡིན།
༣ མགོ་དབྱིབས་མི་འདྲ་བ་བདུན་པོ་དེ་དག་འདུ་བ་སོ་སོར་སྦྱར་ཚུལ་ཇི་ལྟར་ཡིན་ནམ།
༤ མི་སོ་སོའི་མགོ་དབྱིབས་དང་ཀླད་པ་བཟང་ངན་མི་འདྲ་བའི་རྒྱུ་མཚན་བཤད་དགོས།
482



སློབ་ཚན་ཉེར་དགུ་པ། བྱང་ཁོག་དང་
ཡན་ལག་གི་རྨ་གསོ་བ།
ཁམས་དྲུག་དང་ལྡན་པ་འགྲོ་བ་མིའི་ལུས་ཞེས་བྱ་བ་དེའི་ནང་ཚན་གྱི་སྐེ་མན་དང་། སྣེ་ས་ཡན་ཆད་ཀྱི་བར་
མཆིན་དྲིས་བཅད་པའི་བྱང་ཁོག་སྟོད་སྨད་གཉིས་ཀྱི་རང་བཞིན་གྱི་གནས་ལུགས་དང་། མཚོན་སོགས་ཕོག་པའི་
རྟགས། དེ་དག་བཅོས་པའི་ཐབས། རྗེས་གཅོད་བཅས་རྣམ་པ་བཞིའི་སྒོ་ནས་བསྟན་པ་ཡིན་ནོ། །
དང་པོ། བྱང་ཁོག་གི་གནས་ལུགས།
བྱང་ཁོག་གི་གནས་ལུགས་བསྟན་པ་ལའང་རྟེན་པ་རུས་པའི་གནས་ལུགས་དང་། གཡོགས་པ་ཤ་ལྤགས་ཀྱི་
གནས་ལུགས། གཉན་པ་དོན་ལྔ་སྣོད་དྲུག་གི་གནས་ལུགས། འབྲེལ་པ་རྩའི་གནས་ལུགས་བཅས་གོང་དུ་ལུས་ཀྱི་
གནས་ལུགས་ནང་ཚན་གཉན་པ་གནད་ཀྱི་གནས་ལུགས་བཤད་པའི་སྐབས་སུ་བཀོད་ཡོད་པ་དང་། རྒྱ་སྐར་ལྟ་བུ་
གསང་སའི་གནས་ལུགས་བསྟན་པ་དེ་ཡང་གོང་དུ་རྩུབ་དཔྱད་ཐུར་མའི་གསང་སའི་སྐབས་སུ་བཀོད་པས་དེ་
གཉིས་སོ་སོར་གཟིགས་ཤིང་། སྐབས་འདིར་བྱང་ཁོག་སྟོད་སྨད་ཀྱི་ནང་དུ་དོན་སྣོད་རང་རང་གི་གནས་ཡུལ་བགོ་
ཤའི་སྐལ་བ་ས་མཚམས་ལྟ་བུར་བཅད་པ་སོ་སོའི་གནས་ལུགས་ཐིག་གིས་བསྟན་པའོ། །
གཅིག བྱང་ཁོག་ཡུལ་ཐིག
བྱང་ཁོག་སྟོད་སྨད་གཉིས་དང་དོན་སྣོད་ཀྱི་གནས་ཡུལ་རྣམས་ཐིག་གིས་འཚོལ་བ་ལ་ཁོད་སྙོམས་པའི་
གདན་གྱི་སྟེང་དུ་ལུས་ལེགས་པར་བསྲང་ལ་སྐྱིལ་ཀྲུང་བཅས་ཏེ་བསྡད་ནས་སྒལ་ཚིགས་དྲང་པོར་བསྲངས་ལ་
མགྲིན་པ་ཨེན་ཙམ་སྒུར་ནས་དཔུང་པ་གཉིས་ཕྱིར་གདེངས་ཤིང་། ལག་མགོ་གཉིས་པུས་མོར་བཀབ་ལ་མདུན་རྒྱབ་
དཔུང་ཚིགས་མཚམས་ཀྱི་ལག་པ་བསྒུལ་བསྐྱོད་བྱས་ན་འཛུམ་ཤིག་ཤིག་འོང་བ་དེ་ལ་དཔུང་འཛུམ་ཞེས་བྱ་སྟེ། དེ་
483



གཉིས་ནས་རྒྱབ་ཀྱི་ཚིགས་པ་དང་པོ་དང་མདུན་གྱི་སྐེ་སྟེང་ཙ་ར་ཁུང་དུ་བཟུང་སྟེ་ཐིག་ལན་གཉིས་འཕྲེད་དུ་གནམ་
ཐིག་གདབ་ལ་དེ་ནི་རྒྱབ་ཀྱི་ཚིགས་པ་གཉིས་པ་དང༌། མདུན་སྐེ་སྟོང་གི་རུས་པའི་ཁ་ལ་ཡོང་ཞིང་། དེ་རྗེས་ཚང་ཐིག་
ནི་སྒལ་ཚིགས་ཉེར་བརྒྱད་བཤད་པའི་ལྔ་སྐེའི་ཁོངས་སུ་གཏོགས་པ་དང་། གསུམ་གཞུག་ཐུང་དུ་གཏོགས་པ་དེ་ཡང་
མགོ་བོ་སྒུར་ཙམ་བྱས་ན་གསལ་པོར་འབུར་དུ་ཐོན་པ་དེ་ལ་ཨན་སྟོང་ཚིགས་པ་དང་པོ་ཞེས་པ་དེ་ནས་གཞུག་གུ་
ཆུང་གི་བར་དང་། མདུན་གྱི་སྐེ་སྟོང་གི་དབུས་ནས་མཚན་མའི་སྟེང་གི་བར་མདུན་བྲང་གཞུང་དང་རྒྱབ་སྒལ་
གཞུང་གཉིས་སུ་མ་འདྲུས་ཏེ་མ་ཡོ་ཞིང་མ་འཁྱོགས་པར་དྲང་པོར་གཞུང་ཐིག་ཅིག་གདབ་ལ་དེ་རྗེས་བྱང་ཁོག་སྟོད་
དང་སྨད་ཀྱི་མཚམས་མཆིན་དྲིས་དབྱེ་བ་འབྱེད་པ་ཡིན་ཏེ། ལྷན་སྣ་དང་བྲང་རུས་འབྲེལ་མཚམས་ནས་རྩིབ་མ་
འོག་ཐུང་ཤོས་རྩིབ་ཐུང་དེའི་སྟེང་མ་གསུམ་འདས་མཚམས་ཏེ་རྩིབ་རིང་དེའི་སྣ་ནས་གྱེན་དུ་མཆན་འོག་ངོས་སུ་
ཚོན་གང་གི་ས་དེ་ནས་ཚིགས་པ་བརྒྱད་པར་ཆུ་བབས་སུ་ཐིག་གདབ་པའི་ས་དེ་ནི་མཆིན་དྲི་དཀར་པོའི་ཡུལ་ཡིན་
ནོ། །གོང་གི་རྩིབ་རིང་དེའི་སྟེང་ནས་ཐུར་དུ་ཚོན་གང་བཅལ་བའི་ས་དེ་ནས་ཚིགས་པ་བཅུ་གསུམ་པར་ཆུ་བབས་
ཏེ་རིམ་གྱིས་གཞོལ་བའམ་དམའ་བའི་གོང་བཞིན་ཐིག་གདབ་པ་ནི་མཆིན་དྲི་ནག་པོའི་ཡུལ་ཡིན་ཏེ། དེ་ནི་མཆིན་
པ་དང་འབྲེལ་བའི་ཤ་མཐུག་པོ་དེ་ཡིན་ནོ། །མཆིན་དྲི་ཁུག་པ་ནི་རྒྱབ་ཀྱི་ཚིགས་པ་བརྒྱུད་པ་དང་བཅུ་གསུམ་པའི་
བར་ཟུར་གྱི་རྩིབ་རིང་སྟེང་ན་ཤ་མིན་ལྤགས་མིན་དཀར་པོ་དང་། ཤ་གནག་ནག་པོ་གཉིས་འདོམས་པའི་མཚམས་
ཏེ་ཁྲ་བོར་འདོད་དོ། །
བྱང་ཁོག་མདུན་གྱི་ཡུལ་ཐིག་གི་ཚད་བསྟན་པ་ནི། ནུ་མ་གཉིས་ནས་ནང་དུ་ཚོན་རེ་བསྐུམས་པའི་ས་དང་།
སྐེ་སྟོང་ནས་ཐུར་དུ་སོར་བཞིའི་འོག་མདུན་ངོས་ཀྱི་ཚིགས་པ་གསུམ་པའི་ཐད་ལ་རྩེ་བྱས་གྲུ་གསུམ་ཐིག་གདབ་པའི་
དབུས་ན་རྒྱལ་པོ་ལྟ་བུའི་སྙིང་གི་ཡུལ་ཏེ་སྙིང་གནས་སོ། །དེ་ནས་སྙིང་ཡུལ་གྱི་གྲུ་གསུམ་དེའི་རྩེ་མཚམས་ལ་འཕྲེད་
ཐིག་འཐེན་པའི་གྲུ་གསུམ་དེ་ནི་གློ་བུ་མཛོ་སྣའི་ཡུལ་ཡིན་པ་དེ་ཉིད་ནི་སྙིང་གི་རྩེ་ན་གནས་པ་དང་། དེའིལྷག་
གཡས་གཡོན་ལ་འཕྲེད་ཐིག་བཞིར་བགོས་པའི་ཚོན་རེའི་ཡུལ་ནི་རིམ་བཞིན་སྟེང་མ་བྱ་སྒྲུབ་གཉིས་དང་། དེའི་འོག་
གི་ཐུགས་ཁབ་གཉིས་ཀྱིས་སྙིང་གི་གཞོགས་གཡས་གཡོན་ནས་སྐྱོར་བ་འདྲ་བ་དང་། དེའི་འོག་མ་རྩེ་མིག་གཉིས།
དེའི་འོག་མ་དགྲ་ལྕེ་གཉིས་ཀྱིས་སྙིང་གི་གཤམ་ནས་སྐྱོར་བའི་ཚུལ་གྱིས་གནས་པ་ནི་གློ་བ་བུ་ལྔ་པོ་དེརྣམས་སྙིང་གི་
མཐའ་ལ་བསྐོར་ནས་གནས་སོ། །ནུ་མ་གཉིས་ནས་ཕྱིར་ལ་མཆན་ཁུང་གི་ངོས་སུ་ཚོན་རེ་གཡས་གཡོན་དུ་བཅལ་
བ་ནས་སྐེ་སྟོང་ཙ་ར་ཁུང་དུ་གྲུ་གསུམ་དུ་ཐིག་གདབ་པ་ནི་རྒྱབ་ཀྱི་གློ་བ་མ་ལྔའི་མཐའ་ཆགས་གནས་པ་ཡིན་ནོ། །
གློ་མའི་མཐའ་ཆགས་ཀྱི་ཐིག་གི་མས་ཟུར་དེ་ནས་གྱེན་ལ་དྲང་པོར་སྒྲོག་རུས་སུ་ཐིག་གདབ་པའི་ཡུལ་དེ་མཆིན་
484



དྲིའི་སྟེང་སྒྲོག་རུས་ཀྱི་འོག་སྟོང་པར་གནས་པ་དེ་ནི་ཕུར་རོན་ཤོང་བས་ཕུག་རོན་གྱི་གསང་ངམ་སྟོད་གསང་ཕྱལ་
མོར་གྲགས་པའོ། །ནུ་མ་གཉིས་པོ་དེ་ནས་བྲང་དཀྱིལ་དུ་གཞུང་ཐིག་སར་ཐིག་རེ་འཐེན་པའི་ཐིག་ཚད་དེ་ལྟེན་
སྣའི་རྩེ་ནས་ཕོ་བའི་ཟུར་རྩིབ་མ་ཡོད་མེད་ཀྱི་མཚམས་ཚིགས་པ་བཅུ་གཅིག་པའི་ཐད་གཡས་གཡོན་དུ་སོར་དྲུག་རེ་
གཞལ་བའི་ས་གཉིས་སུ་འཐེན་ལ་དེ་ནས་ལྟེ་བར་གདབ་པ་སྟེ་གཡས་གཡོན་གྱི་སྣེ་སྤྲེལ་ལོ། །ཐིག་དེ་བཞིན་བཏབ་
པའི་ནང་དུ་དཔངས་སུ་ལྟེ་བ་ནས་ཡར་ལྷེན་སྣའི་བར་ལ་གཞུང་དུ་སོར་བརྒྱད་དང་གཡས་གཡོན་ལ་ཞེང་དུ་རང་
སོར་བཅུ་གཉིས་ཡོད་པ་དེ་ནི་ཟས་ཀྱི་སྣོད་ཕོ་བའི་ཡུལ་དུ་བཤད་པ་ཡིན་ནོ། །རྣ་བ་གཡས་ཀྱི་རྣ་ཤེལ་ནས་ལག་པ་
གཡས་ཀྱི་གུང་མཛུབ་གཉིས་ཀྱིས་བཟུང་པའི་ཕོ་བའི་དཀྱིལ་ནས་རྒྱབ་ཏུ་ལུས་གནད་མི་འཕྱུགས་པར་གར་སླེབས་
པའི་ས་དེ་ནི་མཆིན་དྲི་ལ་མཆིན་པ་འདོགས་མཚམས་དང་། དེ་ནས་གར་སླེབ་མཚོན་པའི་ཞེང་ཡིན་པ་དང་། དེའི་
གཤམ་ཡང་གྲུ་མོའི་རྩེ་དང་མཉམ་ཞེས་མཁས་པས་གསུངས་སོ། །ཕོ་བ་ལ་གསང་དགུ་ཡོད་པའི་དབུས་མ་ལྷན་
སྣའི་རྩེ་ནས་གཡས་སུ་རང་སོར་བདུན་བཅལ་བ་ན་མཁྲིས་པ་འདོགས་མཚམས་དང་། དཀྱུས་སུ་རང་སོར་དྲུག་
དང་ཞེང་དུ་རང་སོར་གསུམ་ནི་སྣོད་ཀྱི་མཁྲིས་པའི་ཡུལ་ཡིན་ཅིང་། ངོ་བོ་ནི་མཆིན་པའི་ནང་ངོས་སུ་ཕལ་ཆེར་
གནས་ཤིང་སོར་གང་ངམ་དོ་ཙམ་མཆིན་པའི་གཤམ་དུ་ཐོན་པའང་ཡོད་དོ། །རྩིབ་ཐུང་གཡོན་པའི་སྣེ་ནས་ཕོ་
བའི་ཟུར་དུ་མཛུབ་གང་བཅལ་བ་ནི་མཆེར་པ་འདོགས་མཚམས་ཀྱི་ཞེང་དང་དཔངས་སུ་རང་སོར་ལྔའི་ས་ནི་
མཆེར་པའི་ཡུལ་ཡིན་པར་འདོད་དོ། །དེ་ཡང་ཞེང་སོར་ཕྱེད་གསུམ་ཙམ་ལས་ངོ་བོ་ནི་མཆིན་དྲིའི་འོག་ན་གནས་
ཡོད། ལྟེ་བའི་གོང་དང་འོག་ཏུ་ཚོན་རེ་རེའི་དཔངས་སུ་ཚོན་དོ་དང་དཀྱུས་སུ་རང་ཚོན་བརྒྱུད་འོང་བའི་ཐིག་གདབ་
པ་ནི་ལོང་གི་ཡུལ་ཡིན་ལ་དེ་ཡང་ཆ་གསུམ་དུ་བགོས་པའི་ཁྲག་ལོང་ནི་གཡས་ན་གནས་ཤིང་། སྲིན་ལོང་ནི་གཡོན་
ན་གནས་ལ་རྩོམ་པ་སྟེ་ཟས་ཀྱི་ལོང་ནི་དབུས་ན་གནས་པ་དེ་དག་གི་ངོ་བོ་ནི་ལོང་དབྱིབས་གསུམ་འཁྱོག་ཏུ་ཡོད་པ་
ལ་གཡས་གཡོན་དབུས་དང་བཅས་པའི་ཐ་སྙད་བྱས་པ་ཡིན་ཏེ། དེ་གསུམ་ག་ནང་སྦུབས་འབྲེལ་བར་ཡོད་ཅིང་
གསུར་མ་འཁྱོག་གི་རྣམ་པ་ལ་མིང་སོ་སོར་བཏགས་པ་ནི་མངོན་སུམ་དུ་གྲུབ་བོ། །དེ་ལྟར་བཤད་པའི་ལོང་གི་ཐིག་
ཚད་འོག་མ་དེ་ནས་ཚོན་དོ་སྟེ་གཡས་གཡོན་གྱི་དཀྱུས་ཚད་ནི་ལོང་དང་མཉམ་པས་ཐོག་མར་ཚོན་གང་བཅལ་བ་
ནི་རྒྱུ་སྟོད་དང་། དེ་ནས་ཚོན་གང་བཅལ་བ་ནི་རྒྱུ་སྨད་ཀྱི་ཡུལ་ཡིན་ནོ། །དེའི་འོག་རྒྱུ་སྟོད་རྒྱུ་སྨད་ཀྱི་ཐིག་ཟུར་དེ་
ནས་མཚན་མའི་སྟེང་དུ་ཐིག་གདབ་པའི་གྲུ་གསུམ་བུམ་པ་ཁའི་དབྱིབས་ཀྱི་ས་ནི་ལྒང་པའི་ཡུལ་ཡིན་ཏེ། དེའི་ངོ་བོ་
ནི་ལྒང་པ་མདུན་ལ་ཁ་ཐུར་དུ་བལྟས་པ་ཆེ་བའི་དེའི་དཔངས་སུ་ཚོན་གསུམ་རྒྱུ་མའི་འོག་ཏུ་གནས་པ་དེ་དག་
རྣམས་མདུན་གྱི་ཐིག་ཚད་ཡིན་ནོ། །
485



བྱང་ཁོག་རྒྱབ་ཀྱི་ཡུལ་ཐིག་གི་ཚད་བསྟན་པ་ནི། མགོ་བོ་སྒུར་ཙམ་བྱས་ན་རྒྱབ་ཀྱི་ཨན་སྟོང་གི་ཚིགས་པ་
འབུར་དུ་དོན་པ་དེ་དང་པོར་བརྩིས་པའི་བཞི་པ་ནས་ཚིགས་པ་གསུམ་པའི་ ཐད་དྲང་གཡས་གཡོན་ལ་གྱེན་
གསེགས་སུ་ཆག་གང་བཅལ་བའི་ས་ལ་ཕན་ཚུན་གྱི་རྩེ་བྱས་ཐིག་གདབ་པའི་རྩེ་དང་། ཚིགས་པ་བརྒྱད་པ་ནས་དགུ་
པའི་ཐད་ཀར་ཐུར་གསེགས་ལ་མར་མཛུབ་གང་བཅལ་བའི་ས་ནས་གྱེན་གསེགས་དང་ཐུར་གསེགས་ལ་ཐིག་
གདབ་པ་དེའི་མཐའ་གཉིས་སྦྲེལ་ལ། དེའི་རྗེས་སུ་ཚིགས་པ་བཞི་པ་དང་བརྒྱུད་པ་གཉིས་ཀྱི་སྟེང་འཕྲེད་ཐིག་རེ་
གདབ་ལ་གྲྭ་བཞིའི་ཟུར་བཞིར་བཅད་པར་བྱའོ། །དེ་ལྟར་ཐིག་གདབ་པ་དེའི་དཀྱིལ་དབུས་མ་གསུམ་ཆ་གཅིག་
དང་མཐའ་གསུམ་ཆ་གཉིས་འོང་བ་བཙལ་བ་དེའི་གྱེན་ཐུར་དུ་ཐིག་གདབ་ཅིང་འཕྲེད་ཐིག་དཀྱིལ་དབུས་སུ་བཅལ་
བའོ། །དེ་ལྟར་ཐིག་གིས་བཙལ་བའི་ཚིགས་པའི་གཞུང་ཐིག་དབུས་སུ་བཞག་པའི་སྟོད་ཀྱི་གཡས་གཡོན་གྱི་གྲྭ་
གཉིས་སྟག་མགོ་དང་། དབུས་ཀྱི་ཐིག་བར་གོང་མ་གཉིས་སྒང་སྟོད་དང་འོག་མ་གཉིས་སྒང་སྨད། གཡས་གཡོན་
མཐའི་གྲྭ་གཉིས་རྩིབས། དེ་ནས་རིམ་གྱིས་གཤམ་གཉིས་དང་ཟགས་སྣ་གཉིས་ཏེ་ལྔ་པོ་འདི་ནི་གློ་བ་མ་ལྔའི་ཡུལ་དུ་
འདོད་པ་ཡིན་ནོ། །ཚིགས་པ་བཅུ་བཞི་པའི་གཡས་གཡོན་དེར་ཞེང་སོར་བདུན་དང་། དེ་གཉིས་ཀྱི་ཁྱོན་སོར་བཅུ་
བཞིའི་དཔངས་སུ་སོར་ལྔ་པོ་དེ་མཁལ་མའི་ཡུལ་སྐལ་ཡིན་ཏེ། དེ་ཡང་བཅུ་བཞི་པ་ནས་ཚོན་གང་གཞལ་བ་ནས་
ཞེང་ཚོན་གང་དཔངས་སོར་ལྔ་སྟེ། དེ་རྣ་བའི་མཐའ་ལ་སྲད་བུས་བསྐོར་བ་དང་མཉམ་པ་མཁལ་འབྲས། དེ་ནས་
མཁལ་ཚིལ་ལ་ཚོན་གང་ཡིན་ལ་དེ་ཡང་མདུན་ཟུར་ནས་བརྩིས་ན་རྩིབ་ཐུང་འོག་ན་གནས་ཡོད་པ་ཡིན་ནོ། །
བསམ་སེ་ནི་ལྟེ་བ་ནས་གཡས་གཡོན་དུ་འཁྱིལ་བ་མཁལ་མ་གཡོན་དང་འབྲེལ་ལ་ཚིགས་པ་བཅུ་གསུམ་པའི་འོག་ན་
གནས་ཤིང་། དེ་ནས་ཕོ་བའི་བར་སྣ་དང་འབྲེལ་བར་བཤད་དོ། །
གཉིས། མཚོན་ཕོག་པའི་རྟགས།
ནད་ངོས་འཛིན་པ་ལའང་ཐོག་མར་མཚོན་ཕོག་སའི་ཡུལ་གང་ཡིན་ལ་བརྟག་པ་དང་། མཚོན་གྱི་བགྲོད་
ལམ་ལ་བརྟག་པ། ནང་དུ་བརྡོལ་དང་མ་བརྡོལ་བརྟག་པ། ཁྲག་ངན་བབས་དང་མ་བབས་བརྟག་པ། དོན་སྣོད་ལ་
ཟིན་དང་མ་ཟིན་བརྟག་པ། འཚོ་བའམ་འཆི་བའི་ལ་ཤན་དབྱེ་བ། དེ་དག་རྣམས་མདོར་བསྡུས་ཏེ་ཁ་དམར་
གདགས་པར་བྱ་བ་དང་རྣམ་པ་བདུན་གྱི་སྒོ་ནས་བརྟག་དགོས་པ་ཡིན་ནོ། །
༡ ཕོག་སའི་ཡུལ་ལ་བརྟག་པ། མཚོན་ཐོག་སའི་ཡུལ་བཟང་ངན་ལ་བརྟག་པ་ནི་ཚིགས་པའི་མཁར་དང་།
མཁར་གྱི་མཚམས། གཞུག་ཆུང་གི་རུས་པ་དང་གསུམ་གཉན་པ་ཡིན་ཏེ། དེ་ཡང་སྒལ་པའི་ནང་གཞུང་གི་རྒྱུངས་
486



པར་མ་སླེབས་པའམ་མ་ཟིན་པ་དང་མདེའུ་མ་ལུས་ན་འཚོ་ལ། རྒྱུངས་པར་ཟིན་ནས་ལྟག་པ་དགྱེ་ལ་སྐྱིད་ལ་འཁྲིལ་
བ་དང་། ལུས་སྨད་ཞ་བའམ་འཕྱེས་ཤིང་། རླུང་ཐུར་སེལ་གྱི་བྱ་བ་ཉམས་ནས་དྲི་ཆུ་སྡོམ་ན་ཞག་བདུན་ནས་འཆི་
ཞིང་། དེ་བཞིན་བྲང་གི་རུས་པ་གཉན་ཏེ་ལྷ་བ་བྱེར་ནས་རུས་འབྲས་སུ་འགྲོ་ཞིང་ཚིགས་ཀྱི་བྱ་འདབ་རྣམས་དང་།
ལྷ་རུ་རྩེ། དཔྱི་རུས་སོགས་འབྲིང་དུ་བཤད་ཅིང་། སྒྲོག་རུས་དང་རྩིབ་མ་རྣམས་སུ་ཕོག་ན་ཉེན་ཆུང་ལ་ཟུག་གཟེར་
ཆེ་བ། ཕྱིའི་བཤུལ་ཤ་བཅད་ན་སྐྲངས་ཤིང་སྐུར་པོར་འགྲོ་བ་དང་། ནང་གི་བཤུལ་ཤ་བཅད་ན་ལྷག་པ་དགྱེ་བོར་འགྲོ་
ཞིང་། མཆན་ཁུང་གི་བཞག་ཤ་དཀར་ནག་གཉིས་བསྣད་ན་རྣག་ཁྲག་ཆུ་སེར་གསོག་ལ་སྐྲངས་སྟེང་གཟེར་ཆེ་ཞིང་
མཐར་དོན་སྣོད་ནང་དུ་བྱེར་བས་དེ་དག་རབ་ཏུ་གཉན་ལ་དེ་མིན་གྱི་ཤ་གནད་ཕྱི་མ་རྣམས་འབྲིང་ངོ་། །ནང་དུ་
འབྲེལ་བའི་རྩ་ཀུན་དང་ཁྱད་པར་དུ་གློ་བ་བུའི་རྩེ་དང་སྙིང་རྩ་རྣམས་རབ་ཏུ་གཉན་པ་དང་། གློ་མའི་རྩ་དང་མཁལ་
མའི་རྩ་རྣམས་འབྲིང་དུ་གཉན་ཞིང་དེ་མིན་གྱི་རྩ་གཞན་རྣམས་མི་གཉན་པས་ཐ་མའོ། །སྙིང་དང་གློ་བུ་མཆིན་པ་
མཁལ་མ་རྒྱུ་མ་བཅས་ཀྱི་ཡུལ་རྣམས་སུ་ཕོག་པའི་ས་ངན་པར་བཤད་ལ། གློ་བ་མ་དང་མཚེར་པ་ཕོ་བ་ལོང་ལྷང་པ་
བཅས་ཀྱི་ཡུལ་རྣམས་སུ་ཕོག་པའི་ས་འབྲིང་པོ་ཡིན་ཞིང་། དོན་སྣོད་ཀྱི་ཡུལ་མིན་པའི་གསང་སྟོང་པ་རྣམས་སུ་ཐོག་
པ་བཟང་ཞིང་། དེ་བཞིན་དུ་གཉན་དང་མི་གཉན་སོགས་ཀྱང་ཕོག་སའི་ཡུལ་ལ་བརྟག་པས་བཟང་ངན་ཤེས་ཤིང་།
རྒྱུ་མཚན་དེའི་ཕྱིར་ན་དང་པོ་མཚོན་ཕོག་སའི་སར་བརྟག་པར་བྱ་དགོས་པ་ཤིག་ཏུ་གཅེས་སོ། །
༢ མཚོན་གྱི་བགྲོད་ལམ་ལ་བརྟག་པ། མཚོན་གྱིས་ཕྱི་ནས་ནང་དུ་བགྲོད་ལམ་རིང་ཐུང་སོགས་ལ་བརྟག་
པ་ནི། སྤྱིར་མཚོན་ཕོག་པའི་ས་ལ་ངེས་པ་མེད་པར་ཁ་སང་སོགས་གར་ཕོག་ཀྱང་བགྲོད་ལམ་ལ་རག་ལས་དེ་གནད་
མེད་སར་ཕོག་ཀྱང་གནད་ཡོད་སར་སྙེག་པའམ་ཕོག་འགྲོ་བ་དང༌། ཡང་གནད་ཡོད་སར་ཕོག་ཀྱང་གནད་ལ་མ་
སོང་བར་གནད་ལ་གཡོལ་འགྲོ་བའི་སྣང་ཚུལ་ཡོད་པས་རྒྱུ་མཚན་དེའི་ཕྱིར་ན་མཚོན་གྱི་བགྲོད་པའི་ལུགས་གང་
ཡོད་ཤེས་པ་གཅེས་ཏེ། དེ་ཡང་ཤ་གཤགས་པ་ལས་རུས་པར་ཕུག་པ་ཉེན་ཆེ་བ་དང་། རུས་པ་ཕུག་པ་ལས་རྩ་ཆོད་
པ་ཉེན་ཆེ། དེ་བས་ཀྱང་དོན་སྣོད་ལ་ཟིན་པ་ཉེན་ཆེ་སྟེ་དེ་ལྟར་རིམ་པས་ཕྱི་མ་ཕྱི་མ་རྣམས་ཉེན་ཆེ་ཞིང་། དེ་བཞི་
གར་སྦྲགས་མར་ཐུག་པ་ནི་ངེས་པར་དུ་འཆི་བ་དང་། གློ་བ་མ་ལ་སྟེང་དུ་ཕོག་པའི་རྨ་འཚོ་ཞིང་འོག་གི་རྨ་ཐིགས་
གསོག་པས་འཆི་ལ། དྲང་ཐད་ཀྱི་རྨ་ནི་གསོ་ཐབས་ལ་རག་ལུས་པ་དང་ལོང་དང་གློ་སྟོད་དུ་ཕོག་པའི་མཚོན་བགྲོད་
པའི་ལམ་རིང་ན་རང་རང་གི་ནང་རྩ་ལ་སྙེག་ཅིང་དེ་དག་ཀྱང་མོད་འཕྲལ་དུ་ཁྲག་གིས་རང་འབྱོར་བྱུང་ན་འཚོ་བ་
ཡིན་ཞིང་། རྩ་ཁ་ཤོར་ན་ལུས་ཀུན་སྐད་ཅིག་ཉིད་ལ་རླུང་གིས་བུས་པའམ་གཡོ་བ་ལྟར་སྐྲངས་པར་འགྱུར་ཞིང་། དེ་
ལྟར་བྱུང་ན་ཁྲག་གིས་བྱང་ཁོག་ཁེངས་ནས་འཆི་བར་འགྱུར་བས་དེའི་ཕྱིར་རྩི་ཁ་འབུད་པའི་ཟས་གཡེར་མ་དང་
487



ལྕམ་པ་སོགས་དང་སྤྱོད་ལམ་དྲག་ཤུལ་མི་བྱ་བར་གཟབ་ཅིང་། མཚོན་གྱི་བགྲོད་ལམ་ཐུང་ན་རྩ་ལ་མི་ཟིན་པར་མི་
འགྱུར་ཞིང་། ཆུ་སེར་ལྡིད་ཅེས་ཆུ་སེར་གསོག་པར་བྱེད་པའི་བཏུང་བ་ཆུ་སོགས་མི་བཏུང་བས་ཟས་སྤྱོད་སྨན་
དཔྱད་མཁས་ན་འཚོ་ཞིང་གློ་སྨད་དམ་གློ་བའི་གཤམ་དུ་མཚོན་ལམ་ཐུང་ཡང་ཆུ་སེར་གསོག་པར་བྱེད་ཅིང་།
མཚོན་ལམ་རིང་ཡང་རྩ་ལ་ཟིན་པ་ཉུང་བས་དེའི་ཕྱིར་དོན་སྙིང་སོགས་ལ་ཁྲག་དང་ཆུ་སེར་གྱི་ཐིགས་པ་གསོག་པས་
གསོ་བར་དཀའ་ཞིང་སྦྱོང་བ་ཡིན་ནོ། །
༣ བརྟོལ་དང་མ་བརྟོལ་ལ་བརྟག་པ། ནང་དུ་བརྟོལ་བའི་རྟགས་ནི་གཏབ་སྨྲར་བཅུག་ན་ལབ་འཕྲོར་སྐད་
ཀྱི་གཞུག་ཆད་ཅིང་། འགྲོ་སྟངས་ཤོར་བ་དང་། ཁོང་ནང་ལྕི་ཞིང་དབུགས་མི་བདེ་བ། གློ་སོར་མང་། ལངས་ན་
མཚོན་ཆ་གཞོགས་གང་ལ་བརྒྱབ་པ་དེ་ཕྱོགས་སུ་གོམ་པ་འཁྱོག་པ། ཁ་ཟས་མི་འདོད་ཅིང་། ཁོང་ནང་ན་ཟུག་ཆེ།
སྐྱ་མཚམས་སུ་རྡུལ་འོང་བ་བཅས་ཀྱི་རྟགས་དེ་དགུ་པོ་ཚང་ན་ནང་དུ་བརྟོལ་བར་ངེས་ཤིང་། གསང་སྟོང་པར་ཕོག་
པ་དང་དོན་སྣོད་མ་ཟིན་ཞིང་ཁྲག་མ་ཤོར་ན་མདའ་སོགས་བགྲོད་ལམ་རིང་བར་གྱུར་ཀྱང་ཁོང་ནས་ཟུག་ཆུང་ལ་
དབུགས་བདེ་བ་དང་། བྱད་བཞིན་གྱི་མདངས་གསལ་ལ་འགྲོ་བའི་འགྲོས་མ་ཉམས་པ། རྩ་ཆུར་ཚད་པ་མི་སྐྱེ་ཞིང་
ཟས་ཞིམ་པའི་བྲོ་བ་ཚོར་བ། སྐད་གདངས་དྲག་པ་བཅས་ཀྱི་རྟགས་དེ་རྣམས་ནི་ནང་དུ་བརྡོལ་བའི་དོན་སྣོད་མ་
བརྟོལ་བ་ཞེས་བྱ་ཞིང་། སྙིང་རྩ་སོགས་རྩ་གཉན་ཆོད་ན་ངོ་ནག་ཅིང་། གདོང་པ་སྣུམ་བག་ཆེ་བ། ལུས་ལྕི་ཞིང་སྐོམ་
དད་ཆེ་ལ་ཟས་ཀྱི་དང་ག་འགགས་པ། ཉིན་གཉིད་མང་ལ་ཟུག་ཆེ། གློ་མང་སོར་བ་ནི་རྩ་ཐིགས་གསོག་པས་རྣམ་
པར་མ་བརྟོལ་ཡང་བརྟོལ་བ་དང་འདྲ། ཤ་གཉན་དང་རུས་གཉན་བཅད་པའམ་བརྡུངས་ན་ཡང་ཟུག་གཟེར་ཆེ་
བས་ནང་དུ་མ་བརྡོལ་བ་ཡང་བརྡོལ་བར་ནོར་ས་ཡོད་པས་ཞིབ་ཏུ་བརྟག་དགོས་སོ། །ཁོང་པ་སྦོ་ཞིང་སྒྲེག་པ་འོང་
བ་དང་། དྲི་ཆུ་སྲི་བའམ་སྡོམ་པ། ཟུག་གཟེར་ལྡང་དུབ་བྱེད་པ་སོགས་བྱུང་ན་བྱང་ཁོག་སྨད་ཀྱི་ནང་བརྟོལ་ཡོད་པ་
སྤྱིའི་རྟགས་ཡིན་ནོ། །
༤ ཁྲག་ངན་བབས་པའི་རྟགས། ཁོང་ནང་དུ་ཁྲག་ངན་བབས་པའི་རྟགས་ལ་གླང་ཐབས་ལྟར་ན་ཞིང༌།
མཆིན་དྲི་ཁུག་པ་དང་བྲང་གི་ལྷེན་སྣའི་འོག་རྣམས་གཟེར་བ་དང་། ཙོག་པུར་སྡོད་མི་ཚུགས་ཤིང་། མགོ་བོ་སྔས་ཀྱི་
སྟེང་བཞག་ནས་ཉལ་མི་ཤེས། ལུས་འདར་བ་དང་སྐུ་མཚམས་རྔུལ་ཞིང་། སོ་ལ་དྲེག་པ་ཆགས། གྲང་ན་ཟུག་ཆེ་དྲོས་
ན་བདེ་བར་ཚོར། ཞག་གཅིག་ལོན་ནས་ལྕེ་དང་མཆུ་ཏོ་སོ་རྙིལ་བཅས་ཀྱི་བཀྲག་མདངས་འཆོར། རྩ་གྲིམས་ལ་ཆུ་
དམར་ཞིང་། རོ་སྟོད་སྐུར་ལ་ལུས་ཤེད་ཉམས་པ། སྟོབས་བྲི་བ་བཅས་ཀྱི་རྟགས་དེ་དག་རྣམས་ལྡན་ན་ཁྲག་ངན་
བབས་པར་ངེས་སོ། །
488



༥ དོན་སྣོད་ལ་ཟིན་པའི་རྟགས། སྤྱིར་དོན་ལྔ་པོ་གང་ལ་ཟིན་ཀྱང་ཕོག་དུས་ནས་ཤེས་པ་ཟི་ཞིང་འཚུབ་པ་
དང་། དོན་གང་སྙིང་ལ་ཟིན་ན་དེའི་གསང་ཚིགས་པ་བདུན་པ་དང༌། གློ་བར་ཚིགས་པ་བཞི་པ་དང་ལྔ་པ། མཆིན་
པར་ཚིགས་པ་དགུ་པ། མཆེར་པར་ཚིགས་པ་བཅུ་གཅིག་པ། མཁལ་མར་ཚིགས་པ་བཅུ་བཞི་པ་རྣམས་ཁ་ཕྱེ་ཞིང་
མནན་ན་ན། དབུགས་སྣ་ཐུང་ཞིང་དགྱེ་སྒྱུར་མི་ཤེས། བུ་ཆུང་ལྟར་པང་དུ་འཚོ་དགོས་ཤིང་དེ་འཕྲལ་དུ་རྩ་ཆུའི་ཚ་
བ་འུར་གྱིས་སྐྱེ་བ་དེ་དག་བྱུང་ན་དོན་ལྔ་གང་ལ་ཟིན་པ་སྤྱིའི་རྟགས་ཡིན་ནོ། །
ཁྱད་པར་སྙིང་ལ་མཚོན་ཕོག་པའི་རྟགས་སུ་མཚོན་བཏོན་པའི་དུས་དེར་སྲོག་ཆེན་པོའི་རླུང་ཐོན་ནས་
འཆི་བ་དང་། སྙིང་ཚིལ་ལ་ཕོག་ན་བརྒྱལ་ཞིང་འབོག་པ་དང་། དངངས་འདར་བྱེད། བཞིན་མདངས་ཉམས་འགྲོ་
བས་དེ་ལ་འཕྲལ་དུ་ཆུ་གྲང་གི་ཁ་ཕྲུ་གཏོར། རྣ་བར་མཆུ་གཏད་ནས་ཁུས་གདབ་ཅེས་སྐད་ཆེན་པོས་འབོད་པ། སྤྱི་
གཙུག་དང་། མཐིལ་བཞི་སོགས་རླུང་གསང་རྣམས་སུ་རྩི་མར་དང་རླུང་བདུག་སོགས་ཀྱི་བཀྲུ་བྱུག་བྱ་བ་དང་། རྨ་
ཁའམ་ཁ་ནང་དུ་བུད་མེད་ཀྱི་འོ་དྲོན་གཏིག དེ་རྗེས་ཤེས་པ་དྭངས་པར་གྲུངས་ནས་དྲན་པ་གསལ་ན་གསོ་བའི་
གླགས་ཡོད་དོ། །སྙིང་རྩ་བཙན་ཐབས་ཞེས་གློ་བུར་དུ་ཆོད་ན་སྨྱོ་ཞིང་འདར་བ་དང༌། དངངས་ཆུང་འབྱུང་ཞིང་།
རྩ་ཐིགས་ཤོར་བའི་ཚེ་ན་སྙིང་ལ་རྣག་ཆུ་གསོས་། སྲོག་རྩ་ཆད་པ་དང་ཕུག་ན་མོད་དེ་འཕྲལ་དུ་འཆི་ཞིང་། སྲོག་རྩར་
གློ་བུར་དུ་ཉེ་བར་བཅར་བའམ་བར་དུ་འཐེམས་ནས་བསྣད་པའམ་བརྡུངས་པར་གྱུར་ན་ཟུག་གཟེར་ཆེ་ཞིང་། འགྲོ་
ལྡོག་བྱེད་དེ་ལག་པས་ས་འབྲད་དགོས་པ་འབྱུང་ལ་དེ་ཡང་ཚབས་ཆུང་ན་འཚོ་བའང་སྲིད་པ་ཙམ་མོ། །
གློ་བ་ཕུག་པའི་རྟགས་ལ་གློ་ལུ་མི་ཤེས་ལ་གཏམ་ཟ་ཟི་སྨྲ་བ་དང་། དབུགས་རྔམས་ལ་བརྩེག་པ། རྨ་
ནང་ནས་དབུགས་འབྱུང་ཞིང་ཁྲག་ཀྱང་ལྕེ་བ་ཅན་དུ་སྐྱུག བློ་མ་སྟག་མགོ་ལ་ཟིན་ན་བསྟུད་དེ་ལུ་གཞུག་རིང་ལ་
གློ་མི་ཐུབ་པ་ལུ། སྒལ་གཞུང་རེངས་ནས་ན་ན་ཞག་བདུན་སོང་བའི་ནུབ་མོའམ་ཡང་ན་སང་ཕོད་ལོ་དུས་སུ་འཆི།
མ་སང་ལ་ཟིན་ན་ཞག་བཅུ་བདུན་ནམ་བཅུ་དགུའི་དུས་ལ་འཆི་ཞིང་། གློ་མ་རྩིབ་ལ་ཟིན་ན་ཞག་དགུའམ་བཅུ་
གཅིག་ལ་འཆི། གློ་མ་གཤམ་ལ་ཟིན་ན་ཞག་བཅུ་བདུན་ནམ་བཅུ་དགུའི་དུས་ན་འཆིའོ། །གློ་བ་བུ་ལྔ་པོ་གང་
ལ་ཕོག་ཀྱང་མོད་དེ་འཕྲལ་དུ་འཆི་བ་དང་། ཇི་ལྟར་འགོར་ཡང་ཞག་གསུམ་དག་ལས་རིང་བར་མི་སྡོད་པ་འཆི་
ཞིང་། སྤྱིར་གློ་བའི་རྩ་གང་ཆོད་ནའང་ལུད་པར་ཁྲག་འདྲེས་པའི་ཙན་དམར་ལྟ་བུར་ལུ་བ་དང་། རྩའི་སྟེང་འདར་
བའམ་ཁྲིད་ཅིང་གཟེར་ལ་ཚ་བ་སྐྱེ། གདོང་མདངས་སྣུམ་ཞིང་དབུགས་ཁ་མི་བདེ་ལ་གྲང་ཤུམ་བྱེད། རྩ་ལ་ཐིགས་
ཤོར་ན་གློ་ལ་རྣག་ཆུ་གསོག་པ་དང་། ཁྱད་པར་དུ་གློ་བ་མ་ཡི་རྩ་ཚིགས་འགྲམས་གཉིས་ཡར་རྒྱུངས་པ་དང་འབྲེལ་
བས་དེ་ཚོད་ནས་སྟོད་དུ་མཇིང་པ་རེངས་ན་མི་ཐུབ་པའི་རྟགས་དང་། མར་མཁལ་མ་དང་འབྲེལ་བས་སྨད་དུ་
489



མཁལ་རྐེད་ན་ཞིང་རྐང་པ་འཕྱེས་པ་སྟེ་ཞ་བ་དང་། གློ་ བ་མ་དང་བུ་གཉིས་སྒྲོག་པའི་ལུང་འཛིན་གྱི་ཁུག་པ་
གཉིས་བསྣད་ན་ཟུག་གཟེར་ཆེ་ཆུང་རེས་མོས་ཀྱིས་ལྡང་དུབ་བྱེད་ཅིང་། གློ་བུ་རྟེ་མིག་ལས་བྱུང་བའི་སྔོན་བུ་
གཉིས་བསྣད་ན་གློ་ཆུང་ལུ་ལ་ཚ་བ་སྐྱེ་བ་དང་། སྐྱིགས་བུས་འདེབས་པ། གློ་བུ་བྱ་སྒབ་ལས་བྱུང་བའི་གཟེར་མགོ་
གཉིས་བསྣད་ན་སྐད་འཛེར་ཞིང་མགོ་དཔངས་དམའ་ལ། བློ་རྩ་དུང་འབུད་གཉིས་བསྣད་ན་དེ་མ་ཐག་ཏུ་བུས་
པ་ལྟར་སྐྲངས། གློ་བུ་མཛོ་སྣ་ལས་བྱུང་བའི་བསྣོལ་མ་གཉིས་བསྣད་ན་ཉལ་བར་དཀའ་ཞིང་། གློ་བུ་ཐུགས་ཕ་
ཁབ་ལས་བྱུང་བའི་ཆར་བུ་ཞེས་ཕྱིར་རྒྱུག་གཉིས་བསྣད་ན་སོག་པའི་དབྲག་གཟེར་བའོ། །
མཆིན་དྲི་དཀར་པོ་བཅད་པའི་ རྟགས་ལ་སྐད་འབྱིན་མི་ཐུབ་པར་དབུགས་བསྡམས་ལ་མིག་འབུར་
ཚུགས་སུ་བལྟ་ཞིང་ཡན་ལག་གཡབ་གཡོབ་བྱེད་པ་དང་། ཟུག་གཟེར་ཆེ་ཞིང་། སྒྲིག་པ་མང་བ། ཟས་ཟོས་དུས་སུ་
ན་བ་འབྱུང་ཞིང་དེ་ཡང་ཚབས་ཆུང་དུས་མཁས་པས་བཅོས་ན་འཚོ་ཞིང་། རྟགས་དེ་དག་ཐམས་ཅད་ཚང་ན་ཞག་
ལྔ་ལ་ནད་ལྡོག་ཅིང་བདུན་ལ་འཆི་བའོ། །
མཆིན་དྲི་དར་དཀར་གྱི་ཡོལ་བ་ལྟ་བུ་དེ་ཕུག་ན་སྟོད་ཁྲག་སྨད་དུ་འཆོར་བ་དང་། སྨད་ན་གནས་པའི་
རླུང་ཐུར་སེལ་སྟོད་དུ་འཆོར་བས་འཕྲལ་དུ་འཆིའོ། །
མཆིན་དྲི་ནག་པོར་ཕུག་པའི་རྟགས་ལ། མགོ་བོ་ལྕི་ལ་མིག་བཙུམ་ཞིང་། ཁ་ནས་ཁྲག་ནག་སྐྱུག་ལ་སྐད་
ཆེན་པོ་འདེབས། མིག་རྩ་རྒོད་ལ་བར་སྣང་དུ་བལྟ། ཙོག་གེར་འདུག་མི་ཚུགས་པ་དེ་ནི་ཞག་དགུའི་དུས་ན་འཆི་བ་
དང༌། སྨྲ་བར་འདོད་ཅིང་། སྙན་པའི་མིང་ནས་འབོད་པའི་ཞེ་ས་མཁས་ལ་འགྲོ་འདུག་བྱེད་པ་དང༌། ཆང་འཐུང་
འདོད་ཅིང་བླུད་ན་ཡི་བ།ར་མི་འོང་བ་དེ་ནི་མཆིན་དྲི་ནག་པོར་བཅར་བའམ་བཙན་བརྡུངས་བྱུང་བའི་རྟགས་དང་
ལྡན་པ་ཡིན་པས་དེ་དག་གསོ་བར་ནུས་སོ། །
མཆིན་པ་བསྣད་པའི་རྟགས་ལ། མཆིན་པའི་ཕྱིའི་རྩི་ཉམས་པ་སྟེ་མདོག་སྔོ་སྐྱར་གྱུར་པས་ཀྱང་འཆི་བ་ཡིན་
ཏེ། དེ་ཡང་ཚབས་ཆེ་ན་ཁྲག་ཏུ་འཁྲུ་སྐྱུག་བྱེད་ཅིང་ཕོག་པའི་དུས་སུ་འཆི་ལ་བརྡབས་པའམ་བརྡུངས་ནའང་མིག་
དམར་ལ་ཤའི་མདོག་སྔོ་ཞིང་། འཁུན་སྒྲ་འབྱུང༌། གདོང་མདངས་སྣུམ་ཞིང་འགུལ་བསྐྱོད་བྱས་ན་ཁྲག་རྩ་རྣམས་སྔོ་
ཧྲེང་ངེ་རྒྱས་ཤིང་ཟུག་གཟེར་ལྡང་དུབ་བྱེད་པ་དེ་ཚབས་ཆུང་ན་ཕོག་དུས་འཕྲལ་དུ་གསོ་གླགས་ཡོད། མཆིན་རྩ་
བཅར་འཐེམས་བཙན་བརྡུངས་སུ་བསྣད་པའམ་ཆོད་ན་ཁྲག་ནག་འོང་། མ་ཆོད་ན་ཁྲག་དམར་འོང་། མགོ་དང་
དཔུང་པ་ན་ལ་ངོ་གདོང་སྣུམ་ཞིང་། མིག་སྤྲིན་དམར་པོར་འགྲོ་བའོ། །
མཆེར་པ་བསྣད་པའི་རྟགས་ལ། མཆེར་པའི་ཆ་ག་སྟེ་མཐའི་མུ་ལ་ཕོག་ན་སྙིང་འདར་ལ་གྲང་ཤུམ་བྱེད་པ་
49)



དང་། ཁོ་པ་སྦོ་ལ་ཕྱི་ས་འགག་སྟེ་ཞག་ན་འཆི། བརྡབ་བརྡོངས་བྱུང་བའམ་མཐུལ་དུ་ཕུག་ན་ཁོང་པ་སྦོ་ཞིང་འཁྲུ་
བའམ་ཡང་ན་རྩ་ཆུའི་རྒྱུན་འགག་ལ་གཡལ་དང་སྦྲིད་པ་འོང་ཞིང་། མཆུ་རྙིལ་སྐྱ་བ། གདོང་དང་མིག་སྤྲིན་ལ་ནག་
ཐིག་འབྱུང་བ་དེ་ནི་གསོ་དཔྱད་ལ་མཁས་པའི་སྨན་པས་བཅོས་ན་འཚོ་བའོ། །
མཁལ་མ་བསྣད་པའི་རྟགས་ལ། མཁལ་མ་གཉིས་ལ་ཕོག་ན་ཨ་ཅང་ཆེ་སྟེ་སྨོས་ཅི་དགོས། དེ་མ་ཟད་རང་
གི་རྩི་ཉམས་པར་གྱུར་པས་ཀྱང་འཆི་ལ་མཁལ་མའི་ཐག་པ་ནི་ཆུ་རྩ་སྦུ་གུ་ཅན་གྱི་སྣ་སྟེ། བྱིན་བརླའི་ཕྱི་སུལ་ཕྱི་ལོང་
གུང་མཐེབ་རྒྱུད། །ཅེས་སོགས་གསུངས་པའི་དོན་གྱིས་དེ་ཆད་ནའང་རྐང་པ་འགུལ་བསྐྱོད་ཀྱི་སྡུད་མི་ཤེས་ཤིང་
ཁུས་སམ་ཕུས་འདེབས་ཏེ་སྐད་ཆེན་པོ་འདོན་ལ་ལུས་བགྲད་པའམ་སྦྲིད་ན་ཞག་དུས་ན་འཆི། བརྡབས་བརྡུངས་
བྱུང་བའམ་མཁལ་ཚིལ་ལ་ཟིན་ན་ལུས་པོ་ལྕི་ཞིང་། རྐང་ལག་འགུལ་བསྐྱོད་ཀྱི་སྡུད་པ་དཀའ་ལ་ཆུ་སྲི་ནས་མི་ཐོན་
ཞིང་། རྣ་བ་འོན་པ་སོགས་ནི་བརྟག་བཅོས་ལ་མཁས་པའི་སྨན་པས་འཚོ་བ་མང་བ་ཡིན་ནོ། །མཁལ་མའི་རྩེ་ལ་
སོང་ན་རྐང་པ་བཤལ་བ་དང་། དྲི་ཆུ་མི་འོང་བ་སྡོམ་ཞིང་། རྩ་རྒྱུད་ཁྲིད་པའམ་སྦྲིད་ནས་གཟེར་བ་འབྱུང་ངོ༌། །
སྣོད་དྲུག་ལ་ཕུག་པ་སྤྱིའི་རྟགས་སུ་སྦོས་ནས་རྩིབ་མ་ནང་དུ་ཟུག་སྙམ་བྱེད་ཅིང་འཁྲུ་འོང་བ་ཡིན་ནོ། །
ཁྱད་པར་དུ་ཕོ་བ་ཕུག་པའི་རྟགས་སུ་རླུང་ཤོར་ནས་མི་སྦོ་ལ་བཙན་འཐེམས་ཏེ་ཕོ་བར་ཉེ་བ་བཅར་ན་རླུང་མེ་
མཉམ་གྱི་བྱེད་ལས་ལོག་པས་སྒྲོ་བ་དང་། ཐེར་ཞེས་ཕོ་བའི་དབུས་ཀྱི་སྲབ་མཐུག་རན་པར་ཕོག་ན་འཚོ་བ་ཡིན་ཏེ།
ཕོ་བའི་ཚེམས་ལ་ཕོག་ན་འཆི་བས་དེའི་རྟགས་སུ་གླང་ཐབས་ལྟར་ན་ལ་དྲི་ཆུ་མི་འོང་བས་སྡོམ་པ་དང་། ལུས་
སྟོབས་ཤོར་ཞིང་། ཟས་ཅི་ཟོས་ཀྱང་ཁོང་ནང་མི་ཆགས་པར་སྐྱུག་པ་དེ་ནི་འཚོ་སྙམ་བྱེད་ཀྱང་འཆི་ལ། དེ་ཡང་ཕོ་རྩ་
སྦྲུལ་མིག་ལ་ཕོག་ན་ཞག་བཅུ་བཞི་དང་། ཕོ་རྩ་ཀ་བ་ལ་ཕོག་ན་ཞག་ཉེར་གསུམ། བོང་རྨེད་ལ་ཕོག་ན་ཞག་སོ་ལྔ་
བཅས་ལ་འཆིའོ། །
མཁྲིས་པར་ཕུག་པའི་རྟགས་སུ་མཁྲིས་ཁུ་འཁྲུ་སྐྱུག་བྱེད་ཅིང་འཆི་ལ། བརྡེབས་བརྡུངས་བྱུང་ནའང་
མཁྲིས་པ་ལུད་ནས་མིག་ཆུ་དང་ཤ་མདངས་སེར་པོར་འགྲོ་བས་དེ་ཡང་འཕྲལ་དུ་མ་བཅོས་ན་ཞག་ལྔའི་དུས་ནས་
འཆི་བ་ཡིན་ནོ། །
ལོང་ལ་ཕོག་པའི་རྟགས་སུ་ གཡས་ངོས་ཀྱི་ལོང་སྟོད་དབྱིབས་ལུ་གུའི་མགོ་ལྟ་བུ་སྟེ་ཁྲག་ལོང་ལ་ཕོག་ན་
ཁྲག་རུལ་འཁྲུ་སྐྱུག་བྱེད་པ་དེ་ནི་ཞག་དགུའི་དུས་ན་འཆི་བ་དང་། སྲིན་ལོང་ལ་ཕོག་ན་སྲིན་བུ་འཁྲུ་སྐྱུག་བྱེད་ཅིང་།
གླང་ཐབས་ན་བ་འབྱུང་ལ། ལོང་ཐེར་ཏེ་རྩམ་ལོང་ལ་ཕོག་པ་སྦོ་ལྡེང་དང་དྲི་ཆུ་སྲི་བར་བྱེད་པ་དེ་གཉིས་མཁས་པས་
བཅོས་ན་ཕལ་ཆེར་འཚོ་བ་ཡིན་ནོ། །
491



རྒྱུ་མ་ཕུག་པའི་རྟགས་སུ་ལུས་པོ་ཙོག་པུར་འདུག་མི་ཚུགས་ལ་ཟུག་ཆེ་ཞིང་། ལག་པས་མཚན་མ་མཉེད་ལ་
རྒྱུ་མ་ཚ་འབྲབ་བྱེད་ཅིང་། རྒྱུ་མར་བུག་པ་གང་ཡོད་ཀྱི་གྲངས་དེས་ཞག་རེ་ཐུབ་ཅེས་པ་ནི་རླུང་ཐུར་སེལ་གྱིས་བྱེད་
པ་ཡིན་ལ་བུག་པ་མ་ཕུག་པར་ལུག་པ་ནི་བཅོས་པས་འཚོ་བ་ཡོད་དོ། །བརྡུངས་པའམ་བཅད་ན་ཁ་ལ་རོ་ཁ་བ་བྲོ་
ཞིང་། རྩ་ཆུ་སོགས་ཕྱི་ཡུལ་དུ་ཚ་བ་སྐྱེ། རྒྱུ་ནག་ལ་ཕོག་ན་རྒྱུ་མ་གཟེར་ལ་འཁྲུ་ཞིང་མིག་ཆུ་སེར་པོ་འོང་ངོ༌། །གཉེ་
མ་ཞེས་བཞག་ཕུག་པའི་རྟགས་སུ་སྲིན་བུ་ཡར་གྱེན་དུ་སྐྱུག་པ་དང་མར་ཐུར་དུ་བཤལ་བ་འབྱུང་ཞིང་། དབུགས་
གཅིག་གཞུག་ ཏུ་ གཅིག་ གིས་མི་སླེབ་པའི་ཧས་ འདེབས་པ་དང་། ལག་པས་ཐལ་མོ་རྡེབ་ན་ཞག་གཅིག་ནས་
འཆིའོ། །
གཞང་ལ་ཕོག་པའི་རྟགས་སུ་དྲི་མ་ལུག་སྟེ་འཁྲུའམ་ཡང་ན་སྡོམ་ཞིང་། དེ་ཡང་གཞུང་གསང་ནག་པོ་སོར་
བཞི་ཡན་ཆད་འཚོ་དཀའ་ཞིང་། དེ་མན་དཀར་པོའི་ཐ་སྙད་དེ་འཚོ་བར་འགྱུར་རོ། ། །
སྒྲུང་པར་བསྣན་པའམ་ཕུག་ན་དྲི་ཆུ་སྲི་བའམ་ཡང་ན་ལུགས་པ་དང༌། ཁྱད་པར་དུ་ལྷང་པའི་ཁ་ལ་སོང་
ན་འཆི་སྟེ་ཐེར་ལ་སོང་ན་འཚོ་བ་ཡིན་ནོ། །
བསམ་སེར་ཕོག་པའི་རྟགས་སུ་ལུས་པོ་སྦྲིད་ཅིང་གན་རྐྱལ་དུ་འགྱེལ་བ་དང་། འདྲེ་ལྡོག་བྱེད་པ། དེ་ཡང་
ཚབས་ཆུང་ན་འཚོ་བ་ཡོད་ཅིང་། དེ་བཞིན་དུ་མཆེར་པ་དང་རྒྱུ་ལོང་སྒང་པ་བསམ་སེ་ལ་སོགས་པའི་རྩ་རྣམས་ལ་
ཕོག་ནའང་རང་རང་ལ་ཕོག་པའི་རྟགས་དང་ཁྱད་པར་མེད་པས་དེ་ལྟར་དུ་རྟོགས་པར་བྱའོ། ། །
༦ འཚོ་འཆིའི་ལ་ཤན་དབྱེ་བ། མདའ་རྡོ་མཚོན་སོགས་ལུས་ཀྱི་གནས་གང་ལ་ཕོག་མ་ཐག་ཏུ་དྲན་པ་
ཉམས་པ་དང་། བརྒྱལ་འབོག་བྱེད་པའམ་ཡང་ན་དངངས་འདར་བྱེད་ཅིང་། དེ་ཡང་ཁྲག་ཏུ་འཁྲུ་སྐྱུག་བྱེད་པ་ནི་
འཆི་བ་དང་། མཚོན་ཕོག་ནས་ཞག་གསུམ་དང་ལྔའི་བར་དག་ཏུ་ཅི་བྱས་ཀྱང་ཚ་བ་མི་ཆོགས་ཤིང་། ཟུག་མི་འབྲི་བ་
དང༌། ཇི་ལྟར་དུ་ལེགས་པར་བཅོས་ཀྱང་བདེ་བའི་སྐྱེད་མེད་ན་འཆི་བར་ངེས་ཤིང་། ལུས་ཤེད་དང་ཟུངས་མེད་
ཅིང་། ཚ་བ་སྐྱེ་ལ་ཟས་ཀྱི་དང་ག་འགགས་པ། རྟག་ཏུ་འཁྲུ་སྐྱུག་བྱེད་ཅིང་། དྲི་ཆུ་སྲི་ནའང་འཆི་བ་དང༌། མིག་གི་
མདངས་ཉམས་ཤིང་འཛུམ་དཀའ་ལ་གྱེན་དུ་ལྡོག་པ་རྩའི་བྱ་གཏོང་ཡིན་ཞིང་། ཁ་སྣའི་དབུགས་ཀྱི་རྒྱུ་བ་གྲང་ཞིང་
གདོང་ལ་བལ་རྡུལ་ཆགས་པ་རླུང་གི་བྱ་གཏོང་ཡིན། ལུས་ཀྱི་སྟོབས་ཤོར་ནས་སྟན་ལ་འབྱར་བ་ཟུངས་ཀྱི་བྱ་གཏོང་
ཡིན་ཏེ། དེ་ལྟ་བུའི་འཆི་བའི་བྱ་གཏོང་གསུམ་བྱུང་བ་ན་འཆི་བར་ངེས་སོ། །འོན་ཀྱང་དོན་སྣོད་དུ་ཟིན་པ་སོ་སོའི་
འཆི་ལྟས་དང་འཆི་དུས་ནི་གོང་དུ་བསྟན་པ་ལྟར་རྟོགས་པར་བྱ་དགོས་ཤིང་། དེ་ཡང་རྩ་རྒྱུད་མ་སྟོང་པར་ཟུག་
གཟེར་བར་ཐག་རིང་ཞིང་། སྨན་དཔྱད་བྱས་པ་ལ་བདེ་སྐྱེད་ཚེ་ན་འཚོ་བ་ཡིན་ནོ། །
492



༧ ཁ་དམར་གདགས་པ། སྨན་པས་གོང་དུ་བསྟན་པའི་རྟགས་རྣམས་མདོར་བསྡུས་ཏེ་ནད་པར་ཁ་དམར་
འདི་ལྟར་གདགས་དགོས་ཏེ། ནང་དུ་བརྡོལ་ཡང་ཁྲག་བབས་པའི་བོངས་ཆུང་ན་འཆི་བའི་ཉེན་ཆེ་སྟེ་བཅོས་སུ་ཡོད་
པ་ཁ་དམར་གདགས་པ་དང་། ཁྲག་བབས་ཆེ་བའམ་དོན་སྣོད་དུ་ཟིན་པ་ལ་གོང་བཤད་འཆི་བའི་བྱ་གཏོང་གསུམ་
གྱིས་སླེབས་མ་སླེབ་བརྟག་དགོས་པ་ནི། རྨས་ནས་ཞག་ཉེ་ན་གསུམ་དང་རིང་ན་ལྔའི་བར་དུ་ཤན་མི་ཕྱེད་པར་སྨྲ་
ལ། རིང་མཐར་ཞག་ལྔའི་བར་དུ་འཆི་བའི་བྱ་གཏོང་གསུམ་གྱི་རྟགས་མ་བྱུང་ན་དེ་ལ་སྨན་པ་མཁས་པས་ཟས་སྤྱོད་
སྨན་དཔྱད་ཀྱི་རྩལ་བཞི་སྤྲུགས་པས་གསོ་ཐུབ་ལ་བྱ་གཏོང་གསུམ་སླེབས་ན་འཆི་བར་ཐག་བཅད་པའི་ཁ་དམར་
གདགས་པར་བྱ་ཞིང་། དོན་སྣོད་ལ་མ་ཟིན་ཅིང་ཁྲག་ངན་མ་བབས་ན་ནང་དུ་བརྡོལ་བར་གྱུར་ཀྱང་འཚོ་བར་ཁ་
དམར་གདགས་པ། རྩ་ཆེན་ཆོད་པ་དང་། ཁྲག་བབས་ཆེ་བ། གཉན་པའི་དོན་སྣོད་ཀྱི་སྟེང་དུ་མཚོན་ལམ་རིང་བ་ལ་
ནི་བྱ་གཏོང་འོང་བའི་ལོང་མེད་པར་འཆི་བར་ངེས་པའི་ཁ་དམར་གདགས་པར་བྱ་ཞིང་། དེ་བཞིན་དུ་ཕོག་སའི་
ཡུལ་གཉན་དང་མི་གཉན་དང་། མཚོན་གྱི་བགྲོད་ལམ་རིང་ཐུང་གི་གནད་ཚེ་ཆུང་། ཞག་ཀག་ནི་ཞག་གྲངས་ཀྱི་
འཆི་དུས། འཆི་རྟགས་བྱ་གཏོང་དང་། བཅོས་སྐྱེད་བྱུང་མིན་སོགས་དང་སྦྱར་ཏེ་འཚོ་འཚིའི་ཁ་དམར་གདགས་
པར་བྱ་ལ། གལ་ཏེ་སྨན་པ་རང་ཉིད་ནད་པ་དེ་འཚོ་བའམ་འཆི་བའི་ཐེ་ཚོམ་ཟ་ན་ཤན་མི་ཕྱེད་པར་ཉིས་འགྲོས་འོག་
ཁ་དམར་གདགས་དགོས་སོ། །
གསུམ། བཅོས་པའི་ཐབས། །
བཅོས་པའི་ཐབས་དེ་ལའང་ཟུག་རྔུ་མཚོན་དང་སྦྱར་ལ་བཅོས་པ་དང༌། གང་ལ་ཕོག་སའི་གནས་དང་སྦྱར་
ལ་བཅོས་པ། བྱང་ཁོག་སྟོད་ཀྱི་ཡུལ་དང་སྦྱར་ལ་བཅོས་པ། བྱང་ཁོག་སྨད་ཀྱི་ཡུལ་དང་སྦྱར་ལ་བཅོས་པ་དང་རྣམ་པ་
བཞིའི་སྒོ་ནས་བསྟན་པ་ཡིན་ནོ། །
༡ ཟུག་རྡུ་མཚོན་དང་སྒྱུར་ལ་བཅོས་པ། ཐོག་མར་རྡོ་དང་དབྱུག་པས་བརྡུངས་པ་དང་། ཡང་ན་གཡང་
དུ་ལྷུང་བ་དང་ཐིབས་འོག་ཏུ་ཚུད་པ་སོགས་ཀྱིས་རྨ་མེད་པར་བྱང་ཁོག་སྟོད་སྨད་ཀྱི་ཕྱི་ནང་འགྲེམས་པ་ནི་ཟུག་
གཟེར་ཚེ་ཞིང་། དགྱེ་དགུ་བྱེད་དཀའ་བ་དང་། རྩ་ཆུར་ཚ་བ་སྐྱེས་ན་ཁྲག་རླངས་ཀྱི་ཟིལ་པ་ཆགས་པ་སྟེ་འོག་ཏུ་ཁྲག་
ཚད་རྒྱས་པ་སོགས་དེ་དག་གི་བཅོས་ནི་གོང་དུ་འགྲམས་ཚད་ཀྱི་བཅོས་སྤྱི་དང་བྱེ་བྲག་གི་སྦྱོར་བ་རྣམས་ཀྱིས་གང་
ལ་གང་འཚམས་པ་དེ་དང་དེའི་བཅོས་ཀྱིས་མཚམས་ཚིགས་ཟིན་པའི་སྒོ་ནས་བཅོས་དགོས་པའང་ཤེས་པར་བྱ་
དགོས་སོ། །གྲིའམ་མདུང་གིས་གཤགས་སམ་བཅད་པ་དང་། ཕུག་པའི་རྨ་ཁ་ཆེ་བ་རྣམས་འཕྲལ་དུ་ཁྲག་དོན་མ་
493



ཐག་འབྱར་ཐུབ་པ་བྱུང་ན་འཚོ་ལས་སླ་ཞིང་། རྨ་ལ་ཉེས་སྐྱོན་ཡོང་བའི་རྩ་བ་ཁྲག་ཡིན་པས་ཕོག་མ་ཐག་རྨ་ཁ་ཐུར་
དུ་བསྟན་ལ་དེ་དང་འཚམས་པའི་ཐོག་ནས་ཁྲག་གཅོད་དགོས་ཏེ། དེ་ཡང་རྨ་ལ་ཕྱིང་པ་ཆུར་སྦངས་པ་གླན་ལ་ལོ་ན་
རྒས་པ་དང་ཁྲག་ཤོར་བྱུང་བ། དེ་མིན་གྱི་རླུང་ཁ་མཐོ་བ་བཅས་ལ་ཞག་གཅིག་ཁ་ཟས་སྨྱུང་བར་བྱ་དགོས་པ་དང་།
དར་མ་ཁྲག་མཁྲིས་ཅན་ལ་ཞག་ལྔའམ་བདུན་དུ་བཟའ་བཏུང་ཉུང་ངུ་ཙམ་ལས་སྨྱུང་བར་གནས་ཤིང་། ཁོང་དུ་
གུར་གུམ་ལྔ་པའི་གཤམ་གསལ་མགྱོགས་མེ་བསྟེན་པར་བྱ་ཞིང་། རྨ་ཁ་མ་འབྱོར་ན་ཨ་ས་སྟེ་ཟན་དྲོན་གྱིས་བདུག་
ལ། དེ་རྗེས་གོང་གསལ་རྨ་སྤྱིའི་སྐབས་ཀྱི་སྦྲང་མའི་ཆང་སོགས་གང་འཕྲོད་བྱ་ཞིང་། ནང་དུ་བརྡོལ་ནས་ཁྲག་མ་
ཐོན་ན་ཁྲག་བཤལ་སྟར་བུ་བརྒྱད་པའི་རིལ་བུ་ཧོང་ལེན་ཐང་གིས་འཕུལ་བས་སྦྱངས་ལ་འཁྲུ་ན་གངས་ཆུའི་ལྕག་
གིས་དག་པར་འདེད་ཅིང་། ཕོ་ལོང་ལ་གྲོག་ཞིང་བསྲོས་པས་དུགས་བྱ། སྦྱངས་རྗེས་ཁྲག་ཚད་སྐྱེས་ན་གུར་གུམ་
བཅུ་གཉིས་པའི་ཐང་སྦྱོར་བསྡུས་ཁུ་དྲོ་འཇམ་གཏོང་བའམ་མ་ནུ་བཞི་པ་བསྡུས་ཁུ་དྲོ་འཇམ་བཏང་བས་ཁྲག་
གཟེར་གཅོག་པའི་མཆོག་ཏུ་འགྱུར། དེ་བཞིན་རྒྱ་སྐྱེགས་གསུམ་པའི་བསྡུས་ཁུར་དོམ་མཁྲིས་ཁ་ཚར་བཏབ་ལ་
བཏང་བས་ཁྲག་ངན་རོལ་དུ་གསོད་པའི་མཆོག་གོ ། མདའ་ཕོག་ཀྱང་ཟུག་རྔུ་སྟེ་མདེའུ་ལུས་མེད་ན་རྨ་ཁར་གླ་སྒང་
བཞི་པ་ཟན་དྲོན་དང་སྦྱར་བས་བདུག་པ་དེས་ཁྲག་རོ་འདོན་ཅིང་། རླུང་བྱེར་བ་དང་རྨ་རེད་པ་རྣམས་འདུལ་ཞིང་།
ཤ་གནད་ལ་ཟིན་ན་གང་འཕྲོད་ཀྱི་རྨ་ཆས་སྦྱོར་དགོས་པ་མ་གཏོགས་དེ་མིན་རྨ་ཆས་མ་བྱས་པར་བཞག་ན་རྨ་སྐམ་
མགྱོགས་པ་དེས་རྩ་འབྱོར་ཞིང་ཆུ་སེར་ནང་དུ་མི་གསོག་པ་ཡིན་ནོ། །རྨ་ནང་དུ་མདེའུ་ལུས་ཡོད་ན་དེ་གནས་
གཅིག་རིང་དུ་སྡོད་དང་མི་སྡོད་དབྱིབས་ལ་བལྟས་ནས་སྡོད་པའི་རྟགས་སུ་ན་ཟུག་ཆུང་ཞིང་། ལྡང་བ་དང་ཉལ་བ་
བདེ་ལ་དགྱེ་དགུ་བྱེད་ཤེས་པ་སོགས་གང་བདེར་འདུག་ན་མདེའུ་དེ་གར་བཞག་ལ་མནན་ཐབས་སུ་ཨ་རུ་རའི་ཐང་
བཏང་སྟེ་འབྲུ་མར་དང་ཤ་ཆང་མང་དུ་བསྟེན་ལ་རྗེས་སུ་མེ་བཙའ་གདབ་པ་སོགས་བྱ། གལ་ཏེ་མདེའུ་དེ་གནས་དེ་
རང་དུ་མི་སྡོད་ན་འཕྲལ་དུ་དཔྱད་དང་སྨན་གྱིས་ཕྱིར་དབྱུང་བར་བྱ་དགོས་ཏེ། དེ་ཡང་གནད་ཀྱི་སྟེང་དུ་མེད་པ་
དང་། མདེལ་ལམ་ཐུང་ངུ་དང་མདེའུ་དེ་གར་ཡོད་ངོས་ཟིན་ན་དེ་ལག་པས་བཟུང་ལ་སྐམ་པ་སེང་གེའི་མཆུ་འདྲ་
བས་ཕྱུངས་སྟངས་གཤམ་དུ་ཡན་ལག་གསོ་བའི་སྐབས་སུ་བཤད་པ་ལྟ་བུར་དབྱུང་བར་བྱ་ཞིང་། གལ་ཏེ་མཚོན་
ལམ་གཉན་ཞིང་གཏིང་རིང་ལ་མདེའུ་ལག་པར་མ་ཕྲད་པ་བྱུང་ན་སྨན་གྱིས་ཕྱིར་དབྱུང་དགོས་ཏེ། དེ་ཡང་བྱ་བྱིའི་
ལྔ་པ་ཆང་དང་སྦྱར་ལ་བཏང་བ་དང་། གི་ཝཾབཞི་པ་ཀ་ར་དང་སྦྱར་ལ་བཏང་བས་རྨ་ནང་ནས་མདེའུ་ཕྱིར་འབྱིན་
ཞིང་། ཡང་ན་ཕྱི་ནས་ཁབ་ལེན་དང་། སྦྲུལ་ཚིལ་སོགས་སྦྱར་བའི་རེང་བུ་རྨ་ཁར་བཅུག་པས་ཀྱང་མདེའུ་ཕྱིར་ལ་
འདྲེན་ནོ། །
494



༢ ཕོག་ས་གནས་དང་སྒྱུར་ལ་བཅོས་པ། མཚོན་སོགས་ཕོག་སའི་གནས་གང་ཡིན་དེ་དང་སྦྱར་ལ་འཚམ་
པར་བཅོས་པ་ནི། ཤ་གནད་ལ་འཇིབ་ལུམས་ཞུན་ནན་འབྱོར་གྱི་བཅོས་སོགས་ཀྱི་ངེས་ཚིག་ནི་གཤམ་དུ་ཡན་ལག་
གསོ་ཚུལ་སྐབས་སུ་བཤད་པ་ལྟར་ངེས་པར་བྱས་ལ། དེ་ཡང་རྨ་གསར་པ་ལ་དང་པོ་ཟན་དྲོན་གྱིས་བདུག་ཅིང་དེ་
ནས་སྦང་མའི་འཇིབ་ལ་འཇུག་པར་བྱ་བ་དང་། དེ་རྗེས་སྐྲངས་ན་སྔོ་འབམ་པོ་དང་། པུ་ཤེལ་རྩེ་གཉིས་ཞོ་ཡུན་ལོན་
པ་སྐྱུར་པོའི་ཁུ་བ་བཙགས་པའི་གར་པོ་དེར་སྦྱར་བའི་བསིལ་ལུམས་དང་། མཁན་པ་དང་། སྦང་མ། ལན་ཚྭ།
ཕབས་བཅས་ཀྱི་དྲོད་ལུམས་གང་འོས་རིག་པས་སྦྱོར་དགོས་ཤིང་། སྐྱངས་པ་དམར་ལ་ཚ་བ་ཆེ་ན་རྨ་རང་དང་གང་
ཉེའི་རྩ་ལ་གཏར་བ་ཤིས། རུས་གནད་ལ་ལྷ་བ་ཡོད་པའི་རུས་པའི་རྨ་ཁ་ཆེ་བར་གུར་གུམ་བཞི་པ་སྦྱར་བའི་རེང་བུ་
རྨ་ནང་བཏང་ལ་ལུག་གི་རྐང་མགོའི་རུས་པ་བརྡུངས་པ་ཞོ་དང་སྦྱར་བའི་འཇིབ་གཞུག་པ་དེས་ལྷ་བ་མི་བྱེར་ཞིང་ཆུ་
སེར་འདྲེན་ནོ། །རྨའི་ཁ་ཆུང་ན་སྟེང་དུ་མེས་ཚོས་པར་བསྲེག་པས་ཐུབ་པ་ཡིན་ལ། རུས་པའི་རྨ་རྙིང་པ་ལ་རྨ་སྨན་
གདབ་པ་སོགས་གོང་གི་མགོ་བོའི་བཅོས་ཇི་བཞིན་བཅོས་དགོས་ཤིང་། གཞུག་ཆུང་གི་རུས་པ་ཆག་ན་མི་བསྲེག་
ཅིང་གོང་བཤད་བདུད་རྩི་ལྔས་བདུག་པ་དང་། རྐེད་པ་ཆག་ན་སྦྲང་མའི་གར་པོ་དང་། ནས་རྗེན་ཕྱེ་མ། སྒོ་ངའི་
དཀར་ཐིག་བཅས་ཀྱི་སྐྱ་སྦྱོར་བྱས་སྟེང་ཕྱིང་དེབ་བཏང་སྟེ་མི་འགུལ་བར་གན་རྐྱལ་དུ་ཉལ་ལ། ཁ་ཟས་ཤ་གསར་
དང་མར་གསར་སོགས་བསིལ་ལ་བཅུད་ཆེན་བསྟེན་ཅིང་། རྩེ་གནད་ཀྱི་རྩ་ཆད་པ་རྣམས་མེས་མཐུད་པ་ནི་རྨ་ཁ་ཆེ་
ན་རྩ་རྒྱུད་ནས་ཚོན་ཕྱེད་བརྩལ་བའི་གོང་འོག་གཉིས་གསེར་ཏེལ་ལམ་སྤྲ་མེས་བསྲེག་པ་དང་། ཆུང་ན་རྨའི་ཁ་དེ་
ཉིད་རང་མེས་བསྲེག་པར་བྱ་ཞིང་། ཕྱིའི་རྩ་འཁྱུག་ཅིང་ན་ཕྲེང་ཕྲེང་གང་གཟེར་དེ་གའི་སྟེང་དུ་བསྲེག་ཅིང་། ནང་རྩ་
ཆད་པ་རྣམས་ལ་སྤྱི་གཙུག་དང་། ལྟག་པའི་སྡུད་སྒོ། རྐང་པའི་མཐིལ་འཕྲོག་གཉིས། མཐེ་བོང་སྤུ་སྐྱེས་གཉིས།
སྲིན་ལག་གཉིས་ཀྱི་སྙིང་ནེའུ་ལེའི་སྟེང་། སོག་པའི་དཀྱིལ་གཉིས། ཚིགས་པ་དྲུག་པ་དང་བདུན་པ་རྣམས་གསེར་གྱི་
ཏེལ་པས་བསྲེག་པར་བྱ་ཞིང་། རྩ་གང་ཆད་དེའི་དོན་སྣོད་གང་ཡིན་གྱི་རྩ་ལ་གཏར་སྐབས་ཐོག་མར་རྩ་ཁ་དབྱེ་བའི་
ཐང་བཏང་བས་ངན་ཁྲག་རྣམས་རྩ་རུ་དྲངས་ཏེ་ཡང་ཡང་གཏར་རོ། །རྩ་ཆད་པའི་ཆུ་སེར་རྣམས་སྨན་གྱིས་བཅོས་
པ་ནི། གུར་གུམ་བདུན་པ་ཀ་ར་དང་སྦྱར་ལ་ནངས་པར་ལྟོ་སྟོང་གི་དུས་སུ་བཏང་བར་བྱ་ཞིང་། རྩ་ནད་རྙིང་པ་གང་
ལ་ཡང་རྩ་སྦྱོངས་དང་། རང་བྱུང་ཆུ་ཚན་ནམ་བདུད་རྩི་ལྔ་ལུམས་གང་རུང་བྱས་ལ། ནད་ཀྱི་ལྷག་མ་ལུས་པ་གདོན་
པར་བྱེད་དོ། །
༣ བྱང་ཁོག་སྟོད་ཀྱི་བཅོས། བྱང་ཁོག་སྟོད་ཀྱི་ཡུལ་དང་སྦྱར་ཏེ་བཅོས་པ་ལ་ཐོག་མར་མཚོན་སོགས་བགྲོད་
སའི་ལམ་དང་སྦྱར་ལ་བཅོས་པ་དང་། ཉེས་བྱེད་ཁྲག་ཆུ་སེར་རྣག་བཅས་ཀྱི་དུས་གསུམ་དང་སྦྱར་ནས་བཅོས་པ་སྟེ་
495



རྣམ་པ་གཉིས་ཀྱི་སྒོ་ནས་བསྟན་པ་ཡིན་ནོ། །
(༡)བགྲོད་པ་ལམ་དང་སྦྱར་ལ་བཅོས་པ། མཚོན་སོགས་བགྲོད་སའི་ལམ་དང་སྦྱར་ནས་ནང་དུ་བརྟོལ་
བའི་བཅོས་ནི། དང་པོ་བྱང་ཁོག་སྟོད་ཀྱི་ནང་དུ་བརྟོལ་ནས་རྩའི་ཁྲུག་མ་ཤོར་ཡང་མཚོན་བཏོན་པའི་རྗེས་སུ་ཁྲག་
བབས་པའི་ཕྱིར་ན་དེ་ལ་དང་པོ་མཚོན་སོགས་ཐོག་མ་ཐག་པ་ནས་གུར་གུམ་དང་། རྒྱ་སྐྱེགས། མཁྲིས་སྣ་ཚོགས་
ཚད་གོང་བཞིན་ཆུ་གྲང་ལ་སྦྱངས་ནས་གཏོང་པའི་མགྱོགས་མེ་ཞེས་ཁྲག་ཐིགས་སྐེམ་པ་ཤིན་ཏུ་མགྱོགས་པའི་མེ་ལྟ་
བུ་དེས་རྩ་ཐིགས་བསྡམ་པར་བྱ་ཞིང་། ཟས་སྤྱོད་བསིལ་གྱི་རིགས་བསྟེན་པ་དང་། དྲོད་ཆེས་པའི་རིགས་སྤང་བར་
བྱའོ། །ནང་དུ་བརྡོལ་བའི་རྩ་ཆད་ནས་ཁྲག་ངན་ཁོང་དུ་ཤོར་བ་ཡིན་ན་གུར་གུམ་དང་། ཕུར་དཀར་ཐལ་བ།
མཁྲིས་པ་སྣ་ཚོགས་བཅས་ཆུ་གྲང་ལ་སྦྱངས་པའི་མགྱོགས་མེ་གོང་བཞིན་བསྟེན་ཞིང་། ཁྲག་འཁྱགས་ནས་ཟུག་
གཟེར་བྱེད་ན་མར་གསར་ལ་སྦང་གར་དང་། གཡེར་མ། ལན་ཚྭ། ཕབས། མར་ནག ཕྱེ་རྣམས་ཚོས་པར་བཙོས་
པའི་ཟན་དྲོན་སླ་མོའི་སྐྱོ་མ་བདུག་པས་ཁྲག་འདྲེན་པ་དང་ཟུག་གཟེར་གཅོག་ཅིང་། ཡང་ན་ཆུ་རྡེལ་བརྔོས་ལ་
སིངས་པོའི་ཁ་ཕྲུ་བཏབ་པ་རས་གཏུམས་བྱས་པས་གང་གཟེར་སྟེང་གླན་པ་སོགས་དེ་དག་མ་འཛོམ་ན་ཡོས་བརྔོས་
འཕྲལ་ཚ་མོས་དུགས་བྱས་ཀྱང་རུང༌། སྟོད་སྨད་གང་དུ་ཡང་འཚེབས་མེད་པ་སྟེ་གནད་ཆེ་ས་མིན་པ་དང་། རྨ་ཁ་ཆེ་
བ། ནང་རྩ་མ་ཆོད་ཅིང་། གསང་དུ་ཕོག་པ་སོགས་ལ་རྨ་ཁ་ནས་ཁྲག་འདྲེན་པར་ཤིས་ཏེ། དེ་ཡང་ཁུགས་ཤིང་སྟེང་
དུ་འདོན་པའི་ཐབས་བྱ་དགོས་ཀྱང་དེ་དག་མ་འགྲུབ་ནི་རྨ་ཁ་ཐུར་དུ་བསྟན་ལ། གལ་ཏེ་རྨ་ཁ་ཆུང་བས་འགགས་ཏེ་
ཁྲག་དོན་ཆུང་ན་རྨ་ཁ་ཐུར་མས་ཆེ་བར་གསེང་ཞིང་དབུགས་བསྡམས་པས་ནང་ནས་བཙིར་བ་ལྟར་བྱས་ཏེ་དབྱུང་
ཞིང་ཁྲག་ལ་ཕྲུ་བ་བྱུང་ན་ཁྲག་ཟད་ནས་རླུང་དུས་སླེབས་པ་ཡིན་པས་ཁྲག་འདོན་འཕྲོ་བཅད་ཅིང་དེ་ལྟར་བྱས་པའི་
ནུས་པ་ནི་ན་ཟུག་འབྲི་ཞིང་རྨ་གསོ་སླ་བ་སོགས་ཡོན་ཏན་བརྗོད་ཀྱིས་མི་ལང་བར་ཡོད་ཅིང་། གལ་ཏེ་རྨ་ཁར་མ་
ཐོན་ན་རྒྱ་ཚུ་བཞི་པའི་ཕྱེ་མ་དུར་བྱིད་དང་ལྕམ་རྩ་གཉིས་ཐང་དུ་བཏབ་པའི་ཁྲག་བཤལ་གྱིས་ཐུར་དུ་སྦྱང་བར་བྱ་
ཞིང་། ཁྲག་ཚད་ཀྱིས་གཟེར་ཚེ་ན་གོང་གི་མ་ནུ་བཞི་པའི་བསྡུས་ཁུ་དྲོ་འཇམ་བཏང་ན་ཁྲག་གཟེར་གཅོག་པའི་
མཆོག་ཏུ་འགྱུར་ཞིང་། ཁྲག་འཁྱིལ་ན་རྩེ་ཆུང་དང་ལོང་རྩ་སོགས་སྟོད་སྨད་གང་ཉེའི་རྩ་ནས་གཏར་གྱིས་དྲངས་ལ་
སྤྱོད་ལམ་ལ་གཟབ་ཅིང་བསིལ་བའི་ཟས་ཀྱིས་བཅོས་པར་བྱའོ། །ནང་དུ་བརྡོལ་ཏེ་དོན་སྙིང་སོགས་ལ་ཟིན་ནས་
འཕྲལ་དུ་ཤི་སྐྱོན་མ་བྱུང་ནི་དང་པོར་དོན་ལ་ཐོགས་མི་འོང་བའི་ཆེད་དུ་མགྱོགས་མེས་བསྡམ་པར་བྱ་དགོས་ཏེ་དེ་
ལ་མཁྲིས་སྣ་ལྔ་པ་ཆུ་གྲང་ལ་གོང་བཞིན་སྦྱངས་པའི་གྲང་ཐང་གི་མགྱོགས་མེ་བསྟེན་ཞིང་། ཡང་ན་དོམ་མཁྲིས་
གསུམ་པར་ཀ་ར་སྦྱར་བའི་མགྱོགས་མེས་འཕུལ་བས་ཟུག་གཟེར་གཅོག་པར་བྱེད་ཅིང་། དེ་ཡང་དོན་ལ་ཟུག་རྔུ་སྟེ་
496



མདེའུ་མ་ལུས་ཤིང་རྩ་ཆོད་པའི་དོན་སྙིང་གི་རྨ་ལ་ཕྱིང་པ་ཆུར་སྦྱངས་པ་གླན་པའམ་ཟན་དྲོན་སོགས་ཀྱིས་བདུག་
པས་རྨ་ཁ་ཁྲག་གིས་འབྱོར་བར་བྱེད་པ་ཡིན་ནོ། །
（༢)ཉེས་བྱེད་དུས་ཀྱི་སྒོ་ནས་བཅོས་པ། ཉེས་བྱེད་དང་པོ་ཁྲག་གི་དུས་ཞག་བདུན་གྱི་རིང་ལ་སྨན་དཔྱད་
ཟས་སྤྱོད་བཞི་བསིལ་བས་བཅོས་དགོས་ཤིང་། དེ་ཡང་ཐོག་མར་མགྱོགས་མེས་རྩ་ཁ་བསྡམ་པ་ལ་གུར་གུར་དང་།
ཚེར་སྔོན། དོམ་མཁྲིས་བཅས་རས་དར་དཀར་པོ་ལ་གཏུམས་ནས་གངས་ཆུར་མདོག་འགྱུར་བར་སྦྱངས་པའི་ཁུ་བ་
རྣག་གི་དུས་སུ་མ་སླེབ་བར་ཞག་བཅུ་བཞིའི་རིང་སྐོམ་དུ་བསྟེན་པས་རྩ་ཁ་སྡོམ་པ་དང་། ཁྲག་ཚད་གསོད་པ། དོན་
རྨ་འབྱོར་ཞིང་ཆུ་སེར་སྐེམ་པ་སོགས་ཡོན་ཏན་བརྗོད་ཀྱིས་མི་ལང་བ་ཡོད་ཅིང་། གཞན་ཡང་ཨ་ཝ་དགུ་སྦྱོར་གྱི་ཕྱེ་མ་
ཆུ་བསིལ་གྱིས་དབུལ་བས་དོན་རྨ་དང་ཁྲག་ཚད་གཅོག་པར་ཤིན་ཏུ་བསྔགས་པ་དང་། ཨ་ཝ་དགུ་སྦྱོར་ཞེས་བྱ་བ་
བྱང་སྨན་མཁས་པའི་ལུགས་འདི་དང་གོང་གི་མགྱོགས་མེ་ལྟག་སྤྲོད་དུ་གཏོང་བ་བསྔགས་ཤིང་། ནང་དུ་བརྡོལ་
བའི་རྩ་ཆོད་ཅིང་། དོན་ལ་ཟིན་ཏེ་ཁྲག་བབས་པས་ན་ཁྲག་འཕེལ་ཞིང་མཁྲིས་པ་འཁྲུགས་ལ་ཚ་བ་རྒྱས་པར་འགྱུར་
ཏེ་དེའི་རྟགས་སུ་ཆུ་དམར་ལ་རྩ་གྲིམས་ཤིང་། གདོང་པ་སྣུམ་པ་དང་དབུགས་རྔམ་ལ་ཐུང་བ། ནུབ་གཉིད་མི་ཁུག་
ལ་ཉིན་པར་གཉིད་མི་ཐུབ་ཅིང་། ཁ་དང་ལྕེ་མཆུ་རྣམས་སྐམས་ཤིང་། སོ་དྲེག་ནག་པོ་ཆགས་པ། ཟས་ལ་མི་དགའ་
ཞིང་སྐོམ་དད་ཤིན་ཏུ་ཆེ་བ། ཙོག་པུར་སྡོད་མི་ཐུབ་ལ་སྔས་དམས་ན་ཉལ་མི་ཤེས་པ་དེ་དག་རྣམས་སྨན་ཕྱེ་མ་དང་
གཏར་གྱིས་བཅོས་པར་བྱ་དགོས་ཏེ། དེ་ཡང་ག་བུར་ལྔ་པས་ཁྲག་རླངས་སུ་ཐོན་པ་གསོད་པ་དང་། ཡང་ན་རྡོ་སྨན་
ཀུན་བྱེད་རྒྱལ་པོ་སོགས་གཏོང་། ཉེས་པར་བྱེད་པའི་ངན་ཁྲག་རྣམས་གཏར་གས་རྩ་རུ་དྲང་བར་བྱ་སྟེ། དེ་ཡང་གློ་
བ་བུ་དང་སྙིང་གི་ཁྲག་ཚད་སྟོབས་ཆེན་གྱི་ནད་ལ་རྩེ་ཆུང་སོགས་རྩ་ཆེན་རྣམས་ཡས་བབས་སུ་གཏར་བ་དང་། གློ་
མ་སོགས་ལ་རྩ་ཕྲན་རྣམས་མས་འཛེག་གིས་གཏར། ཁྲག་གི་གཟེར་ཚེ་ན་ཆུ་རྡོ་དང་རྨོས་ལྕགས་གྲང་མོས་བདུག་
ཅིང་། དོན་ལྔའི་ཁྲག་གཟེར་ཆེ་ན་རང་རང་གི་རྩ་རྣམས་གཏར་ནས་ངན་ཁྲག་དྲངས་དགོས་པ་ཡིན་ནོ། །ཟས་
སྤྱོད་ཀྱི་སྤང་བླང་ཡང་ཟས་སྐོམ་ཆག་ཚེ་དང་། བ་ར་མཛོ་ལ་སོགས་པའི་ཞོ་དང་། དར་བ་གསར་པ། མར་དཀར། ཆུ་
བསིལ་བཅས་བསྟེན་པར་བྱ་ཞིང་། ལན་ཚྭ་དང༌། ཤ་ཆང་སོགས་དྲོད་བཅུད་ཆེ་བའི་རིགས་རྣམས་དུག་དང་འདྲ་
བས་སྤང་ཞིང་། སྤྱོད་ལམ་ཡང་བསིལ་སར་དལ་བར་བསྡད་ལ་དྲག་ཤུལ་གྱི་རིགས་སྤང་བར་བྱ་དགོས་པ་ཡིན་ནོ། །
དེ་ནས་ཞག་བདུན་འདས་པ་དང་བར་དུ་ཆུ་སེར་རྒྱས་པའི་དུས་སུ་བཅོས་ཐབས་གཙོ་བོ་སྤྱོད་ལམ་དང་སྨན་ཟས་
གསུམ་གྱིས་བཅོས་དགོས་ཏེ། དེ་ཡང་སྤྱོད་ལམ་ལྡང་བའམ་ཉལ་བ་དང་། དྲག་ཤུལ་ཆེ་བའི་ལས། སྐད་ཆེར་སྨྲ་བ་
དང་། གློ་དྲུག་ཏུ་ལུ་བ། དྲི་མ་བཙིར་བ་སོགས་རྩ་ཁ་འབུད་པའི་དྲག་ཤུལ་གྱི་རིགས་ཁྲིམས་ལྟར་མི་འདའ་བར་
497



བསྲུང་དགོས་སོ། །དེ་ནས་སྨན་གྱིས་སྐེམ་པའི་བཅོས་དེ་ལ་ཉི་མ་ལྔའི་ཕྱེ་མ་ཞིབ་བཏགས་ཀ་ར་སྦྱར་བ་སེང་ལྡེང་
དང་བྲག་ཞུན་གཉིས་བ་ཆུར་སྦངས་པའི་དྭངས་མས་དབུལ་བ་འདི་ཉིད་ཐོག་མར་ཁྲག་གི་དུས་ནས་བསྟེན་པར་
བྱས་ནས་ཁྲག་དང་ཆུ་སེར་རྣག་བཅས་ཀྱི་རྒྱ་མཚོ་ལྟ་བུ་ཡིན་ཡང་སྐེམ་པར་བྱེད་དོ༑ །དེ་ནས་ལྡེ་གུའི་སྦྱོར་བས་
སྐེམ་པ་ལ་སེང་ལྡེང་རྒྱ་མ་གང་ཆང་ནང་ཞག་ལྔ་སྦྱངས་པའི་ཁུ་བ་ལ་ར་མཉེ་དང་ཉེ་ཤིང་གཉིས་སྲང་བཞི་རེ་ཆུ་སྲང་
བཞི་ལ་བསྡུས་པའི་གར་སླ་ལུག་ཞོ་ཙམ་པར་སྦྲང་རྩི་ཆུ་བཅད་རྒྱུ་མ་གང་བཅས་བསྲེས་ཏེ་འདྲེས་པ་ལ་མུ་ཟི་སྲང་
གང་དང་། བསེ་རུ་དཀར་པོ་དང་། རྒྱ་རུ། ཤ་བའི་ག་དོར། དོམ་དང་ཉ་ཕག་བྱ་རྒོད་འཕྱི་བ་སྤྲེའུ་ཁྱི་བཅས་ཀྱི་མཁྲིས་
པ། ཙན་དན་དཀར་པོ། ཨར་ནག་བ་ལེ་ཀ སྤོས་དཀར། ཐལ་རྡོར། སོ་མ་ར་ཛ། པདྨ་ནཱ་ག་གེ་སར། གུར་གུམ་
རྣམས་ཞོ་རེ་རེ་སྦྱར་བ་གཏོང་ཞིང་དེ་དང་དངུལ་ཆུ་རིན་ཆེན་སྦྱོར་བར་བསེ་རུ་དང་ག་བུར་གཉིས་བསྣན་པ་བ་ཆུར་
སྤུ་རྩ་བསྡུས་པའི་ཁུ་བས་ལྟག་སྤྲོད་དུ་བཏང་བས་རྣག་ཁྲག་ཆུ་སེར་ཞག་རེས་ཀྱང་སྐེམ་པར་ནུས་སོ། །ཁ་ཟས་
བསིལ་བའི་རིགས་དང་། བ་རའི་དར་བ་གསར་པར་ཆུ་བསྲེས་ཏེ་གཏོང་བ་བསྔགས་སོ། །དེ་ནས་ཞག་བཅུ་བཞི་
འདས་པ་རྣག་གི་དུས་དེ་ལ་ཡང་རྣག་ཡོད་པའི་རྟགས་སུ་ལུས་ལྕི་ཞིང་། མགོ་བོ་ན་ལ་སྟོད་སྒུར་བ། ལུས་གཅུ་བའི་ཚེ་
རྣག་གར་ཡོད་ངོས་ཀྱི་དཔུང་པ་བཤལ་ཞིང་། གློ་བ་དང་སྙིང་འདེག་ཅེས་འཕར་བ་དང་། སྐད་གདངས་ཞན་ལ་གློ་
ཆུང་མང་དུ་འོང་། སྐབས་སུ་བག་རེ་འཁྲུ། ཤ་མདོག་སྔོ་ལ་མིག་སྤྲིན་སེར་བ། ལྕེ་དང་སོ་རྙིལ་སེན་མོ་བཅས་དམར་
བའི་མདངས་ཉམས་ཏེ་དཀར་བ། གདོང་པ་རྡུལ་ལ། རྩ་ཆུའི་ཚད་མདངས་མི་སངས་པ་བརྟན་པ་དེ་དག་དང་།
ལུད་པར་རྣག་འབུམ་འབྱུང་ལ། ཁའི་དྲི་མ་ངན་པ་སོགས་བྱུང་ན་རྣག་ཡོད་པར་ངེས་པའི་རྟགས་ཡིན་ནོ། །རྣག་
ཡོད་པ་ངོས་ཟིན་ནས་གྱེན་དུ་དྲངས་པ་ལ་སྟར་བུ་བརྒྱད་པ་སྤྲང་སྨྱོན་དང་སྦྱར་ནས་ཁྱེམ་བུ་གསུམ་རེ་ལྟོ་སྟོང་ལ་
བཏང་བས་ལུད་པ་ཇེ་མང་ལ་རྣག་འདུར་འོང་བ་གྱེན་དུ་འདྲེན། ཡང་ན་ག་དུར་བརྒྱད་པ་བོང་བུའི་འོ་མ་བཏང་
བས་འཇམ་པོར་འདྲེན་ཅིང་། དེ་དག་གིས་འདྲོངས་དཀའ་ན་རྒྱུ་ཚྭ་བདུན་པ་ལོ་བརྒྱད་དྲི་ཆུ་ལ་སྦྱར་བ་བཏང་བས་
རྣག་རྣམས་གྱེན་དུ་འདྲེན་པར་བྱེད་ཅིང་། རྒྱབ་མདུན་གཉིས་སུ་ཤུག་འབྲུ་དང༌། བ་ལུ། མཚེ། མཁན་པ། འོམ་བུ་
སྟེ་བདུད་རྩི་ལྔ་བཙོས་པས་བདུག་པ་སོགས་ཀྱིས་ཀྱང་མ་འདྲོངས་ན་འདྲེན་བྱེད་དུ་ཡུངས་ཀར་དང་། མུ་ཟི། གུ་
གུལ་མར་ནག་རྣམས་རས་ལ་བསྟིམས་པར་བྱས་ནས་བུམ་ནང་དུ་མེས་བསྲེགས་པའི་དུ་བ་ཁ་སྣར་རྡུབས་པས་
འདྲོངས་སོ། །གཞན་ཡང་བྱང་ལུགས་ཟངས་ཐལ་ཞེ་གསུམ་དང་གཙོ་བོ་ཉེར་ལྔ་གཉིས་ཀྱང་འཕྲོད་ཅིང་། དཔྱད་
དུ་རུ་ཐུང་དང་རྩེ་ཆུང་དྲུག་མགོ་རྣམས་རིམ་བཞིན་གཏར་རོ། །རྣག་གི་རྗེས་གཅོད་དུ་དམར་གསུམ་སྨན་མར་ལ་
ཁ་ཚར་ཚུལ་བཞིན་བསྣན་པ་སྦྲང་དང་སྦྱར་བ་ལྟོ་སྟོང་ལ་བཏང་བས་གློ་བའི་རྨ་གསོ་ཞིང་། རྨ་གཞན་རྣམས་ཀྱི་རྣག་
498



གི་རྗེས་ཀྱང་གཅོད་པར་བྱེད་དོ། །ཟས་སྤྱོད་ཀྱི་སྤང་བླང་ལ། དང་པོ་རྣག་ཚད་མ་བྲི་བར་དུ་ཁ་ཟས་སུ་བ་རའི་ཞོ་
དར་དང་། རི་དྭགས་དང་རྟོལ་གྱི་ཤ ནས་ཐུག ཡོས་དྲལ་གྱི་ཐུག་པ་སོགས་བསིལ་བའི་རིགས་གཏོང་ཞིང་། བར་དུ་
རྣག་ཟད་ནས་ཚ་བ་འཇགས་རྗེས་མར་གསར་དང་། ལུག་ཤ་གསར་པ། བུར་དཀར། སྦྲང་དང་ཀ་ར་བུ་རམ་སྟེ་
མངར་གསུམ་ལྡེ་གུ་དང་ཆང་གསར་འཇམ་བྲོ་བ་ཆེར་མེད་པ་སོགས་གཏོང་། ཐ་མ་རྣག་གཞུག་ཆོད་པར་དཀའ་
ཞིང་ཤ་སྐམ་པ་སོགས་བྱུང་ན་བུ་རམ་དང་མར་ཆང་འཇམ་བཅས་ཏིང་ཁྲོལ་ཏེ་ཆུ་ཆོད་པར་ཞོ་ཙམ་དུ་བསྐོལ་བའི་
བཅུད་ཀྱིས་གསོ་བར་བྱ་བ་དང་། སྤྱོད་ལམ་དྲག་ཤུལ་གྱི་ལས་དང་། ཉལ་པོ་བྱེད་པ། རྟ་ཞོན་པ། གཞུ་འགེངས་པ།
ལྗིད་འདེགས་པ་དང་། རྡོ་བརྡེག་པ་སོགས་ལག་པའི་འདུ་བྱེད་པའི་རིགས་སྤང་བར་བྱ་ཞིང་། དེ་ལྟར་བཅོས་པའི་
རྗེས་སུ་རྩ་ཆུའི་རྟགས་སོགས་ཕྱི་ཚད་ཆོག་ཅིང་། ལུས་ཡང་ཞིང་ཟས་ཀྱི་དང་ག་བདེ་ལ་ཉམ་ཤེད་སྐྱེས་ན་རྣག་གཞུག་
ཆད་པའི་དུས་ཡིན་ནོ། །གལ་ཏེ་དཔྱིད་དང་དབྱར་སྟོན་དགུན་བཞི་པོའི་དུས་གང་རུང་ཞིག་ལ་རྣག་ཐག་མ་ཆོད་
ན་རྣག་འབྱམས་པ་ཞེས་བྱ་སྟེ། དེའི་ལོག་གནོན་ནི་གཤམ་དུ་རྗེས་གཅོད་ཀྱི་ནང་དུ་བཤད་པ་ལྟར་ཤེས་པར་བྱ་
དགོས་སོ། །
༤ བྱང་ཁོག་སྨད་བཅོས་པ། བྱང་ཁོག་སྨད་ཀྱི་བཅོས་ཐབས་ལ་ཡང་སྤྱིར་ཟས་ཀྱིས་ལུས་ཟུངས་ཀྱི་གཞི་
བཟུང་བ་དང་། དུགས་ཀྱིས་གཟེར་གཅོག་པ། ཆས་ཀྱིས་དྲོད་བསྐྱེད་པ། འདྲེན་གྱིས་འགགས་པ་བསལ་བ། སྨན་
གྱིས་དོན་སྣོད་ཀྱི་ཚ་བ་བསད་པ། གཏར་གྱིས་ཁྲག་ངན་རྩ་རུ་དྲངས་པ། བཤལ་གྱིས་སྣོད་ཚད་སྦྱོང་བ། མེ་བཙས་
སྦོས་པ་གཞིལ་བ། རྣག་ཁྲག་མ་ཞུའི་གནས་སུ་ཡོད་པ་གྱེན་དུ་འདྲེན་པ་དང་ཞུ་བའི་གནས་སུ་བབས་པ་ཐུར་དུ་སྦྱོང་
བ་བཅས་དགུ་དང་། བྱེ་བྲག་གི་བཅོས་གཅིག་བཅས་རྣམ་པ་བཅུའི་སྒོ་ནས་བསྟན་པ་ཡིན་ནོ། །(༡) ཟས་ཀྱིས་
གཞི་བཟུང་བ། ཁ་ཟས་ཀྱིས་ལུས་ཟུངས་ཀྱི་གཞི་བཟུང་བར་བྱ་བ་ལ་བྱང་ཁོག་སྨད་ཀྱི་ཆ་འདི་ནི་གཙོ་བོར་སྣོད་ཀྱི་
ཡུལ་ཡིན་པའི་ཕྱིར་ན་ཟས་དང་སྐོམ་གྱི་སྦྱོར་བ་དེ་དག་ལ་ཤིན་ཏུ་ནས་གཅེས་པར་བྱ་དགོས་ཏེ། དེ་ཡང་འབྲས་དང་
ཡོས་དྲལ་ཕྱེ་སོགས་ཀྱི་ཐུག་པ་གང་ཡང་རུང་བ་ལེགས་པར་བཙོས་ཤིང་གདུས་ལ་མར་གསར་དང་སྐོམ་ཤ་གསར་པ་
ཨེན་ཙམ་བཏབ་པ་ཉུང་ངུ་རེ་ཡང་དང་ཡང་དུ་བསྟུད་ནས་བསྟེན་པ་དང་། འོ་ཟན་གྱི་ལྡེ་གུ་སླ་མོ་ལྟོ་རུ་བྱ་གོང་མོའི་
སྒོ་ང་གང་ཙམ་གྱི་ཚོད་རེ་བྱིན་དགོས་པ། བསྐོལ་གྲངས་ཀྱི་ཆུ་ལ་རྩམ་པ་ཅུང་ཟད་བཏབ་པའི་ཆུ་གྲོག་ཉུང་ངུ་རེ་སྐོམ་
དུ་གཏོང་བ་དེ་དག་ལས་ཟས་སྐོམ་མང་དྲགས་ན་ན་ཟུག་ཆེ་ཞིང་སྟུག་པས་སྤང་བར་བྱའོ། །
（༢)དུགས་ཀྱིས་གཟེར་གཅོག་པ། མཆིན་པ་གཟེར་ན་རྟ་སྦྱངས་སེར་ཁ་མ་ཆང་གིས་ཁ་ཕྲུ་བཏབ་ལ་
བསྲོས་པའི་དུགས་དང་། མཚེར་པ་གཟེར་ན་བྱི་ས་ཤར་བལྟའི་དུགས་བྱ་ཞིང་། མཁལ་མ་གཟེར་ན་སྦྲང་མ་སྐམ་
499



པོར་ཆང་གིས་ཁ་ཕྲུ་བཏབ་པ་སླ་ངར་བསྲོས་ལ་རས་གཏུམས་བྱས་ཏེ་གང་གཟེར་གྱི་སྟེང་དུ་བདུག དེ་བཞིན་དུ་
མཁལ་མའི་དབང་པོ་རྣ་བ་ཡིན་པས་རྣ་བ་ན་ན་གང་ན་ངོས་སུ་ལུག་སོགས་ཀྱི་མཁལ་མ་སོས་པ་སྦྱར་བས་མཆོག་ཏུ་
ཕན་པ་མྱོང་བས་གྲུབ་བོ། །ཕོ་བ་གཟེར་ན་ལན་ཚྭ་བསྲོས་པའི་དུགས་དང་། ལོང་ག་གཟེར་ན་ཆུ་ནང་གི་རྡེའུ་
བསྲོས་པའི་དུགས། རྒྱུ་མ་གཟེར་ན་རྫ་བསྲེགས་པའི་དུགས་བཅས་དྲོ་ལ་རྒྱུ་ཆེ་བ་ལན་མང་བདུག་པ་ཡིས་ཟུག་
གཟེར་ཆོགས་ཤིང་བདེ་བ་མྱུར་དུ་སྟེར་བར་བྱེད་པ་ཡིན་ནོ། །
(༣) ཆས་ཀྱིས་དྲོད་བསྐྱེད་པ། རྨ་གསར་པའི་དུས་སུ་ཟན་དྲོན་གྱིས་ལན་མང་བདུག་པ་དང་། དེ་ནས་
མར་གསར་ཙག་བཅད་པར་ཚ་བ་སྒ་དང་པི་པི་ལིང་། ཕོ་བ་རིས་གསུམ་དང་། གཡེར་མ་དང་། གོ་སྙོད། འུ་སུ་
རྣམས་ཞིབ་བཏགས་ཕྱེ་མ་བཏབ་ལ་རའི་ཁུ་ལུ་དང་མཉམ་དུ་བཙོས་པའི་སྐམ་ཆས་རྒྱན་དང་མི་འབྲལ་བར་བྱས་པ་
དེ་རྨའི་སྟེང་རྒྱ་ཆེར་བཀབ་ལ་ཐེར་སྲབ་སོགས་རས་ཀྱིས་དེ་སྟེང་བཅིང་། རྨ་ཁ་ཆེ་ན་དེ་སྟེང་སྦྱང་རོ་ཚོམ་རེ་གླན་པ་
དང་། སྐམ་ཆས་ཀྱིས་རྨ་རླན་དང་མི་འབྲལ་བ་བྱ་དགོས་པ་གཅེས་ཤིང་། སྦངས་མ་ལ་སོགས་པ་དྲོད་འཇིབ་ཀྱི་
རིགས་སྤང་བར་བྱའོ། །
(༤)འདྲེན་གྱིས་འགགས་པ་བསལ་བ། ནི་རུ་ཧ་གཏོང་བ་མས་འདྲེན་གྱིས་དྲི་ཆུ་འགགས་པ་བསལ་བ་ནི།
ན་ཟུག་ཧ་ཅང་དྲག་པོ་རང་མ་ཡིན་པར་ན་འགྱུང་འགྱུང་ངམ་ན་ལྷང་ལྷང་བྱེད་པ་དང་། བརྒྱང་པ་ལྟར་གྱིས་སྦོ་ལྡེང་
བྱེད་ཅིང་དྲི་ཆུ་སྲི་བ་རྣམས་ལ་དུར་བྱིད་བདུན་པ་བ་ཆུར་སྦྱར་བའི་མས་འདྲེན་བཏང་བས་སྨད་ཚད་ཀྱིས་དྲི་མ་
འགགས་པ་དང་། བྱང་ཁོག་སྨད་ཀྱི་ཁྲག་རོ་རྣམས་འདོན་པར་བྱེད་པ་དེས་འཕྲལ་དུ་བདེ་བ་སྟེར་ནུས་པས་ན་ཡང་
ཡང་བསྟུད་ཀྱིན་བཏང་ངོ༌། །
(༥)སྨན་གྱིས་ཚ་བ་བསད་པ། སྨན་གྱིས་དོན་སྣོད་སྤྱིའི་ཚ་བ་བསད་པ་དེ་ལ་ཡང་། བྱང་ཁོག་སྨད་དོན་གྱི་
རྨ་ལ་ཙན་དན་བཅུ་བཞི་ནད་དང་སྦྱར་ལ་ཁ་བསྒྱུར་གང་ལ་གང་འོས་གཏོང་དགོས་པ། དེ་ཡང་འཇུ་བ་དཀའ་ན་ཆུ་
སྐོལ་དང་། གཞན་བསྐོལ་གྲང་གིས་འཕུལ་བས་སྣོད་ཀྱི་རྨ་ཚད་སེལ་བ་དང་། སྣོད་ཉམས་པའི་རྨ་རྣམས་གསོ་ཞིང་
མེ་དྲོད་ཀྱང་སྐྱེད་པར་བྱེད་དོ། །
(༦) གཏར་གྱིས་ཁྲག་ངན་དྲངས་པ། རྩེ་ཆུ་ཕྱི་ཡུལ་དུ་ཚ་བ་སྐྱེ་ཞིང་གཟེར་འགྱུར་ཏེ་ལྷང་ལྷང་དུ་གཟེར་
ཞིང་ཚ་འབྲབ་བྱེད་པ་དེ་ལ་གཏར་གས་ཁྲག་ངན་རྩར་དྲངས་པ་ནི། ལྟེ་བ་ཡན་ཆོད་ཀྱི་ཚ་བར་སྣོད་ཀ་དང་རུ་ཐུང་
གཏར་བས་དྲངས་པ་དང་། ལྟེ་བ་མན་ཆོད་ལ་རྩ་བོ་ཆེ་དང་ལོང་རྩ་གཏར་ཞིང་། མཁལ་མ་ལ་བྱིན་གཞུག་སོགས་
ཕན་སྐྱེད་ཚེ་ཆུང་དང་། ཁྲག་མདོག་བཟང་ངན་སྦྱར་ལ་མང་ཉུང་རིག་པས་དཔྱད་དེ་གཏར་དགོས་ཤིང་། ལྷག་པར་
500



དུ་སྣོད་ཀྱི་རྨ་ལ་ཁྲག་གཏར་བ་ཧ་ཅང་མང་དྲགས་ན་ཕོ་བའི་མེ་དྲོད་འཆོར་བས་ཚོད་རན་པར་བཟུང་དགོས་སོ། །
（༧)བཤལ་གྱིས་སྣོད་ཚད་སྦྱོང་བ། སྨན་དང་ཁྲག་གཏར་བས་ཚ་བ་མི་ཆག་ཅིང་། ཆུ་མདོག་སེར་བ་དང་།
ཟུག་གཟེར་ལྡང་དུབ་མང་ལ་ཁ་ལ་རོ་ཁ་བ་བྲོ་ཞིང་། ཟས་ཀྱི་དང་ག་འགགས་པ་སོགས་བྱུང་ན་དེ་ལ་ལྕམ་རྩ་གསུམ་
ཐང་གི་བཤལ་སྨན་འཇམ་པོས་སྣོད་ཀྱི་ཚད་པ་སྦྱོང་བར་གཅེས་པ་ཡིན་ནོ། །
(༨)མེ་བཙས་སྦོས་པ་གཞིལ་བ། ཕྱིའི་རྩ་ཆད་པ་དང་ཕུག་པ། རྩ་རྒྱུད་ཁྲིད་ཅིང་གཟེར་བ་དང་སྤོས་ན།
གང་བབས་སུ་དཔྱད་ཀྱི་མཆོག་མེ་དང་འདྲ་བ་ནི་གང་ཡང་མེད་དེ། ཕྱིའི་རྩ་གང་ཆད་པ་དེ་ལ་རྨ་ཆེ་ཆུང་དང་བསྟུན་
ནས་སྤྲ་བའི་མེ་ལྔའམ་བདུན་གདབ་པ་དང་། སྣོད་ལ་ཕུག་ཅིང་ནང་དུ་འཚེབས་པ་སྟེ་གནད་ཆེ་བ་མེད་ན་རྨ་ཁ་དེ་
ཉིད་གསེར་ཏིལ་གྱིས་བསྲེག་ཅིང་། གནད་ཆེ་ས་ཡིན་ན་མདེའུ་སླེབས་མཚམས་ཀྱི་ཕུག་ཐད་རྨའི་སྟེང་དུ་བསྲེགས་
པ་དང༌། རྩ་གང་ཁྲིད་པའམ་གང་ཤེད་ཆེ་བའི་སྟེང་དང་གང་གཟེར་གྱི་སྟེང་དུ་སྤྲ་མེས་བསྲེག་ཅིང་། ཕོ་བ་སྦོ་ཞིང་
ལྡེང་ལ་གཟེར་ན་མདུན་ཕོ་གསང་དབུས་དང་རྒྱབ་ཚིགས་པ་བཅུ་གཉིས་པ་རང་གི་གསང་མེས་བསྲེག་དགོས་
སོ། །
（༩) རྣག་ཁྲག་གྱེན་ཐུར་འདྲེན་པ། བྱང་ཁོག་གི་རྣག་ཁྲག་རྣམས་གྱེན་དུ་འདྲེན་པ་དང་ཐུར་དུ་སྦྱོང་བ་ལ།
དེ་ཡང་ཐོག་མར་མགོ་ན་ཞིང་། ཁ་ཁ་ལ་དང་ག་མི་བདེ་ཞིང་། ཕོ་བའི་སྟོད་འཚིང་བའམ་བརྒྱངས་པ་དང་། སྒྲིག་པ་
མང་ཞིང་སྐྱུག་པ་སྙམ་དུ་སེམས་ན་རྣག་ཁྲག་དེ་ཕོ་བའི་སྟོད་ཟས་མ་ཞུ་བའི་གནས་ན་གནས་པ་ཡིན་ཏེ། དེ་ལ་
གསེར་ཕུད་ལྔ་པ་ཁྲག་གི་དུས་སུ་ཆུ་དང་། ཆུ་སེར་གྱི་དུས་སུ་བ་ཆུ། རྣག་གི་དུས་སུ་ཆང་སིངས་བཅས་དུས་གསུམ་
རྟས་བསྒྱུར་ལ་སྐྱུགས་ཀྱིས་དྲངས་ཤིང་། དྲི་ཆུ་བསྡམས་པ་དང་། རྒྱུ་ལོང་གཟེར་བ། རྒྱུ་ཞབས་ཚ་རུམ་དུ་ན་ཟུག་
ལྡང་དུབ་བྱེད་ཅིང་རོ་སྨད་ལྕི་བ་བྱུང་ན་ཞུ་བའི་གནས་སུ་རྣག་ཁྲག་བབས་པ་ཡིན་པས་དེ་ལ་བཤལ་སྨན་དན་ད་
བརྒྱད་པ་ཁྲག་དུས་ཆུ་དང་། ཆུ་སེར་དུས་བ་ཆུ། རྣག་དུས་ཆང་སིངས་བཅས་ཀྱི་རྟས་བསྒྱུར་ལ་བཏང་བས་སྨད་དུ་
རྣག་དང་ཁྲག་ལྷུང་བ་རྣམས་སྦྱོང་བར་བྱེད་པ་ཡིན་ནོ། །
（༡༠) དོན་སྣོད་བྱེ་བྲག་ཏུ་བཅོས་པ། བྱང་ཁོག་སྨད་ཀྱི་དོན་སྣོད་སོགས་བཅོས་པ་ལ། ཐོག་མར་མཆིན་
དྲི་དཀར་པོར་མཚོན་སོགས་ཕོག་པའི་རྨ་ལ་དང་པོ་དོམ་མཁྲིས་རའི་འོ་མར་སྦྱར་ལ་གཏང་ཞིང་། གཏར་ཁའི་
རིགས་སྤང་ལ་ཚིགས་པ་བརྒྱུད་པ་དང་ལྷན་སྣའི་རྩེ་བསྲེག་ཅིང་། གཡེར་མ་བརྒྱད་པའི་སྐྱོ་མ་བྱུག་པའི་སྐམ་ནན་བྱ་
ཞིང་། མཆིན་དྲི་ནག་པོ་ལ་རྨས་སྐྱོན་བྱུང་ན་མཁྲིས་སྣའི་སྦྱོར་བ་ཁོང་དུ་བཏང་ལ། རུ་ཐུང་དང་རྩེ་ཆུང་གཏར་ཞིང་
འབྲས་ཐུག་དང་ཡོས་ཐུག་བཏང་ལ་སྤྱི་གཙུག་དང་རྐང་མཐའི་ལ་སྣུམ་བྱུག་པ་དང་བསིལ་ཟས་བསྟེན། མཆིན་པར་
501



རུ་ཐུང་གཉིས་དང་ལོང་རྩ་གཉིས་བཅས་བཞི་ལ་གཏར། འབྲིའི་ཞོ་མར་མི་བཏང་ཞིང་། གཞན་ཟས་སྤྱོད་བསིལ་
དྲོད་སྙོམས་པས་བཅོས་ལ་ཚིགས་པ་བརྒྱད་པ་དང་དགུ་པ་བསྲེག གུར་གུམ་བརྒྱུད་པ་ཀ་ར་དང་སྦྱར་ལ་གཏོང་།
མཚེར་པར་ངར་གདོང་གི་རྟ་མཐུར་གཉིས་དང་རུ་ཐུང་གཉིས་བཅས་བཞི་ལ་གཏར་ཞིང་། གོ་སྙོད་དང་། སླེ་ཏྲེས།
དུག་མོ་ཉུང་བཅས་བསྡུས་ཐང་བཏང་ལ་ཚིགས་པ་དགུ་པ་དང་བཅུ་གཅིག་པ་བསྲེག་པར་བྱ། ཁ་ཟས་ལུག་ཤ་དང་།
བུ་རམ། ཆང་གསར་འཇམ་བཅས་དྲོད་ཀྱི་རིགས་བཏང་བར་བྱ་ཞིང་། སྐབས་སུ་ལོ་ལོན་པའི་འབྲི་མར་རྙིང་པ་བྱུག
དེ་ལ་བཅོས་སྐྱེད་མེད་ན་གོང་བཤད་ལྕམ་རྩ་གསུམ་ཐང་སོགས་ཀྱི་འཇམ་བཤལ་གཏོང་། མཁལ་མར་ཚིགས་པ་
བཅུ་བཞི་པ་དང་དེའི་གཡས་གཡོན་དུ་ཚོན་རེ་དང་ཕུན་རེ་བཅལ་བའི་རྩ་ནག་གཉིས་བཅས་བསྲེག་པ་དང་། ཡོབ་
གོང་གི་རྩ་གཉིས་དང་བྱིན་གཞུག་གཉིས་ཏེ་བཞི་ལ་གཏར་ཞིང་། ཁ་ཟས་ལུག་ཤ་གསར་པ་སོགས་དྲོད་ཀྱི་རིགས་
བསྟེན་ལ་ཁོང་སྨན་གུར་གུམ་གྱིས་གཙོ་བྱས་པ་སོགས་བསིལ་བར་གཏོང་དྲི་ཆུ་བསྡམས་ན་རྒྱུ་ཚྭ་བཞི་པ་འོ་མར་
སྦྱར་ལ་བཏང་བར་བྱ་ཞིང་། ཕོ་བ་ལ་ཚིགས་པ་བཅུ་གཉིས་པ་དང༌། ཕོ་གསང་དབུས་མ་བསྲེག་ཅིང་། སྐྱུག་ན་
འབྲས་ཡོས་དང་། པུ་ཤེལ་ཙེ། སྤུང་རྩི་བཅས་སྦྱར་བའི་གསུམ་ཐང་ཙེ་གུར་གཏོང་། ཚ་བ་སྐྱེས་ནས་གཟེར་ཟུག་བྱུང་
ན་རུ་ཐུང་གཡས་གཡོན་གཉིས་གཏར་ཞིང་། དེ་ལྟར་བྱས་ཀྱང་གསོ་བ་དཀའ་ན་དོང་གའི་འཇམ་བཤལ་གཏོང་། ཕོ་
ཐེར་ཏེ་ཕོ་བའི་དབུས་ཀྱི་སྲབ་མཐུག་རན་ས་དེ་ནས་རལ་ན་རྟ་དང་རྐྱང་གི་རྒྱུས་པས་གཡས་ལེན་གཡོན་ལེན་དུ་
སྦལ་འགྲོས་ལྟར་བཙེམ་པ་དང༌། ཤའུ་སྐྱེད་སྨན་དུ་གུར་གུམ་དང་། དོམ་མཁྲིས། ཅུ་གང་། ཚ་ལ་དུལ་མ་བཅས་
བཏབ་སྟེ་དར་དམར་གྱིས་དགག་ལ་དེ་སྟེང་ཕྱིང་པ་མར་ཁུར་བཙོས་པ་གླན་ལ་རས་གྱིས་དཀྲི། ལྟོ་བའི་ཚིལ་བུ་ལུག་
ན་ལུག་བསད་འཕྲལ་གྱི་ལྟོ་ཚིལ་དྲོན་མོས་དྲོད་ཕབ་ལ་ནང་དུ་གཞུག་ཅིང་། གལ་ཏེ་ནང་དུ་མ་ཚུད་པའི་མཚམས་སུ་
རྟ་རྔ་དང་དར་སྐུད་གང་རིགས་ཀྱིས་བཅིངས་ལ་རྒྱ་ཚྭ་དང་ཤིང་ཚའི་ཕྱེ་མ་བཏབ་པས་ཚིལ་བུ་བཞུ། ཚུད་ནས་རྨ་
གསོ་བའི་ཆས་རྣམས་གོང་མ་བཞིན་དུ་བྱ་ཞིང་། ཚ་བ་སྐྱེས་ན་ཐང་ངམ་ཕྱེ་མ་དང་རྩ་ཕྲན་གཏོར་བ་སོགས་གང་
དགོས་རིག་པས་དཔྱད་དོ། །མཁྲིས་པར་ཕོག་ན་དོམ་མཁྲིས་འོ་མར་སྦྱངས་ལ་ཚ་བ་མེད་དུས་མྱུར་དུ་གཏོང་།
ཚིགས་པ་དགུ་པ་བསྲེག་ཅིང་ཚ་བ་སྐྱེས་ན་མཁྲིས་རྩ་གཤའ་རིངས་དང་རུ་ཐུང་གཏར་ལ་ཏིག་ཏ་བརྒྱད་པ་ཀ་ར་དང་
སྦྱར་བའི་ཕྱེ་མ་གངས་ཆུས་འཕུལ་ལ་གཏོང་ངོ༌། །ལོང་ལ་ཕོག་ན་ཚིགས་པ་བཅུ་དྲུག་པ་བསྲེག་པར་བྱ་ཞིང་། དེ་
ཡང་སྲིན་ལོང་ལ་ཕོག་ན་ཤིང་ཀུན་བདུན་པར་འོ་མ་དང་བུ་རམ་བཏབ་ལ་ཁོང་དུ་བླུད་ཅིང་ཚ་བ་སྐྱེས་ན་བསིལ་
སྨན་མི་གཏོང་ཞིང་ལོང་རྩ་གཉིས་གཏར་ལ་དོང་ག་དགུ་པ་བུ་རམ་དང་སྦྱར་བ་བསྡུས་པའི་འཇམ་བཤལ་བཏང་
བར་བྱའོ། །རྒྱུ་མ་ཕུག་པའམ་ལུག་ན་དེ་ལ་ཐལ་རྡུལ་དང་ཁྲག་སོགས་འགོས་ཡོད་ཚེ་འོ་མའམ་ཆུ་འཇམ་ཙམ་
502



བསྲོས་པས་བཀྲུ་བ་དང་དེའི་ཤུལ་རྣམས་ཆང་གིས་བཀྲ་ཞིང་དེ་རྗེས་ལུག་བསད་འཕྲལ་གྱི་ལྟོ་ཚིལ་དྲོན་མོའི་དུགས་
ཀྱིས་བདུག དེ་ནས་ལྟོ་བའི་ནང་དུ་འཇུག་ཚུལ་ལ་མར་བྱུག་ནས་སེན་མོ་བྲེས་པའི་ལག་པས་རིམ་གྱིས་དལ་བུར་
གཞུག་པར་བྱ་བ་དང་། ཡང་ན་གདོང་ལ་ཆུ་གྲང་གདབ་ནས་དབུགས་དངངས་པས་ནང་དུ་འདྲོངས། ཡང་ན་གྲེ་
བར་སྒྲོ་བཅུག་ལ་ཤུགས་ཀྱིས་སྐྱུགས་པས་ཀྱང་ནང་དུ་ཚུད་འགྲོ་ཞིང་། དེས་ཀྱང་མ་ཚུད་ན་ནད་པའི་མགོ་དཔྱངས་
ལ་རྐང་པ་ཐག་པས་ཐོག་ལ་བཏགས་ཏེ་ཐག་པར་ཤིང་གིས་ཐུག་ཐུག་གཞུག་པས་ཆུད་ཅིང་། གལ་ཏེ་རྨ་ཁ་ཤིན་ཏུ་
ཆུང་བའམ་རྒྱུ་མ་སྦོམ་པས་ནང་དུ་མ་ཚུད་ན་རྒྱུ་མ་ཚུད་པའི་ཚོད་ཙམ་གྱི་ལྟོ་བ་དྲས་ཏེ་ནང་དུ་གཞུག ཚུད་པ་དང་
ཤ་ལྤགས་རྟ་རྐྱང་གི་རྒྱུས་པའམ་དར་སྐུད་ཀྱིས་གཡས་ལེན་གཡོན་ལེན་གྱིས་སྦལ་འགྲོས་སུ་བཙེམས་ལ་རྨ་སྨན་དུ་
དོམ་མཁྲིས་དང་། ཅུ་གང་། སྟག་ཤ གུར་གུམ། མཚལ་སོགས་གདབ་ཅིང་། དར་རས་བཀབ་ལ་དེ་སྟེང་ཕྱིང་པ་མར་
ཁུར་བཙོས་པ་བཀབ་སྟེང་སྲད་བུས་དཀྲི། དེ་ལྟར་བྱས་པའི་རྗེས་སུ་ནད་པའི་གོས་ཕུད་ལ་དཔུང་པ་ནས་བཟུང་
དལ་བུས་སྐྱོམ་པ་དེས་རྒྱུ་མ་གནས་ས་མ་འཆུག་པར་རང་རང་གི་གནས་སར་འདྲོངས་པར་འགྱུར་ཞིང་། དེ་རྗེས་
བཤང་བ་འཇམ་ཞིང་རླུང་བདེ་བར་འབྱུང་ཕྱིར་དན་ད་དང་ཏིལ་མར་འོ་མར་སྦྱངས་པ་དྲོད་འཇམ་བླུད་ཅིང་། གལ་
ཏེ་རྒྱུ་མ་འཆུས་སམ་གཅིག་གིས་གཅིག་ལ་འཁྲིལ་ནའང་མི་འཚོ་ཞིང་འཆི་བ་ཡིན་ལ། རྒྱུ་མ་ནང་དུ་ལེགས་པར་ཚུད་
པ་དེ་ནས་ཞག་བདུན་གྱི་བར་དུ་ནད་པ་གན་རྐྱལ་དུ་བསྙལ་ཏེ་དྲི་ཆུ་སོགས་གཟེད་ལ་ལངས་མི་དགོས་པར་བྱ་ཞིང༌།
ཟས་སྐོམ་ཡང་བལྡད་མི་དགོས་པའི་ཐུག་པ་ནུར་པོ་ཉུང་ཤས་འཇམ་པོས་བཅོས་པར་བྱ་ཞིང་། གཉེ་མའི་བཅོས་
ཐབས་གོང་གི་ལོང་དང་ཁྱད་པར་མེད་དོ། །ལྒང་པར་ཕོག་ན་ཚིགས་པ་བཅོ་བརྒྱད་པ་བསྲེག་པར་བྱ་ཞིང་དེས་ཆུ་
སྲི་ན་རྒྱ་ཚྭ་དང་གླ་རྩི་སྡིག་སྲིན་ཉི་དགའ་སོགས་ཆུ་འགགས་འབིགས་པའི་སྨན་གཏོང་བ་དང༌། ཚ་བ་སྐྱེས་ན་རྒྱུ་
རྩའམ་ལོང་རྩ་གཏར་བར་བྱ། གཞུང་ལ་ཕོག་ན་ཚིགས་པ་བཅུ་དགུ་པ་བསྲེག་ཅིང་། སྦོས་ན་ལན་ཚྭ་བསྲོས་པའི་
དུགས་བྱ་བ་དང་ཚ་འབྲབ་ཚེ་ན་མཇུག་རྩ་གཏར་ཞིང་། དྲི་མ་འབྱུང་བར་དཀའ་ན་རེང་བུའམ་ནི་རུ་ཧ་རྣོན་པོ་
བཏང་ནས་བསུ་བར་གཅེས་ཤིང་། བསམ་སེའི་རྩ་ལོང་དང་བྱིན་གཞུག་རྣམས་སྒོ་ཕྱེ་ཙམ་དུ་གཏར་ལ་ཁྲག་མི་
དབྱུང་། འཕོངས་དང་རྐང་མཐིལ་སྤྱི་གཙུག་རྣམས་སུ་སོ་ཕག་བསྲོས་པའི་དྲོད་དུགས་བྱ་ཞིང་། ཚིགས་པ་བཅུ་
གསུམ་པར་མེ་བཙས་བསྲེག་པར་བྱ་བ་དང་། ལུས་གྲང་དུ་མི་འཇུག ཟས་དང་སྤྱོད་ལམ་རྣམས་དང་པོ་བསིལ་བས་
བཅོས་ལ, ཐ་མ་དྲོད་ཀྱིས་བཅོས། དྲག་ཤུལ་གྱི་ལས་དང་། ཉལ་པོ་བྱེད་པ་སོགས་རྨ་ཁ་འཇིག་པའི་རིགས་རྣམས་
ཐོག་མཐའ་ཀུན་ཏུ་སྤང་བར་བྱ་དགོས་སོ། །
503



བཞི། རྗེས་གཅོད།
ལོག་གནོན་ནམ་ཕྱི་རྗེས་བཅད་པ་དེ་ལའང་འབྱམས་པའི་རྒྱུ་དང་། འབྱམས་པའི་རྟགས། འབྱམས་པ་དེ་
དག་བཅད་པའི་ཐབས་བཅས་རྣམ་པ་གསུམ་གྱིས་བསྟན་པའོ། །
༡ འབྱམས་པའི་རྒྱུ། ཚ་འབྱམས་ནི་དོན་གྱི་རྨ་ཡུན་ལོན་ནས་རྣག་གིས་རིམ་བཞིན་ཟོས་པའི་རྨ་ཟ་རྐོང་དུ་
སོང་བ་དང་། རྩ་ཁ་ཤོར་ཞིང་འདུས་པ། རྨ་རུལ་བའི་དྲི་མ་ཆགས་པ། དབྱེ་བའི་ཐེམ་ཁོ་མཐོས་པ། བསིལ་སྦྱོར་ཐལ་
དྲགས་པ། ཁ་ཟས་བཅུད་ཆེན་བསྟེན་རྒྱུ་དམན་དྲགས་པ་སོགས་རྒྱུ་དེ་དྲུག་གིས་ཚ་གྲང་གི་རྣག་འབུམས་ནས་ཆད་
པར་མི་འགྱུར་བ་ཡིན་ནོ། །
༢ འབྱམས་པའི་རྟགས། རྣག་འབྱམས་པ་དེ་རྣམས་མ་འདྲེས་པ་སོ་སོར་ངོས་འཛིན་པའི་དང་པོ་དོན་རྨ་ཟ་
རྐང་དུ་སོང་བའི་རྟགས་ལ། ཁ་ཟས་དང་ག་མི་བདེ་བ་དང་། ཤ་མདོག་སྔོ་ལ་སྐམ་པ། སྟོད་གཟེར་ཆེ་ལ་རྩ་ཆུའི་ཚ་བ་
ཤིན་ཏུ་ཆེ་བ། རྣག་གི་མདོག་དམར་ཞིང་ཤ་རུལ་འདྲེས་པའི་རྣག་ཁྲག་འབྱུང་། རྩ་ཁ་ཤོར་བའམ་འབུས་པ་ཡིན་ན་
ཟུག་གཟེར་རྒྱུན་རིང་ཞིང་རྣག་གསེབ་ཏུ་ཁྲག་འབྲུམ་བྱུང་བ་དང་། ལུས་ཤེད་ཆུང་། རྣག་ལ་སྐྱེ་འབྲི་བྱེད་པ་ཡིན།
རྣག་ཤ་རུལ་པའི་རྟགས་ལ་རྣག་དྲི་ཆེ་བའི་རུལ་མྱགས་ཁུ་ཚིགས་ཅན་དུ་འཛག་པ་དང་། མིག་སྤྲིན་སེར་ལ་ཁ་ཟས་
དང་ག་རེས་འབྱེད་རེས་འགགས་པའི་སྐྱེ་འབྲི་བྱེད་པ་དེ་ནི་གསང་དབྱེ་ཕྱིས་པ་དང་། ཁྲུས་ཆུ་ཞན་པས་རྣག་དང་ཤ་
རོ་མ་ཐོན་པའོ། །ཐེམ་ཁ་མཐོས་པའམ་རྨ་ཁ་མཐོ་དྲགས་པའི་རྟགས་ནི་རྨའི་རྗེས་སུ་རྣག་འཁྲུས་པའི་ཆུ་ལྷག་མ་
ལུས་པ་ཡིན། བསིལ་སྦྱོར་ཐལ་དྲགས་པའི་རྟགས་ནི་རྩ་དལ་ལ་ཆུ་མདོག་སྔོ་ཞིང་ལུས་ཤེད་ཆུང་ལ་ཕོ་མཆིན་མི་བདེ་
བར་སྦོ་འཁྲོག་བྱེད་པ། རྣག་མདོག་སྔོ་ལ་དྲི་དུགས་དང་རླངས་པ་ཆུང་བ་ཡོད་དོ། །ཁ་ཟས་དམན་པའི་རྟགས་ནི་
རྩ་སྟོང་ལ་ཁ་ཟས་དང་ག་བདེ་བ་དང་། རྣག་མདོག་དཀར་སྔོ་སླ་ལ་ལུས་ཤེད་ཆུང་བའོ། །
༣ རྣག་བཅད་པའི་ཐབས། དེ་དག་རྣམས་བཅད་པའི་ཐབས་ལ་དང་པོ་དོན་གྱི་རྨོ་ཟ་རྐོང་དུ་སོང་བ་ལ་ཁ་
ཟས་དྲོད་བཅུད་སྤང་ལ་རི་དྭགས་དང་སྐོམ་ཤ་ཇ་དང་བ་ཞོ་སོགས་བསིལ་ལ་ཡང་བ་བསྟེན་ཅིང་། ལི་ཁྲི་ལྔ་པ་རྨ་ནང་
དུ་བཏབ་ལ་ཞག་རེ་སོང་ནས་ཆུས་བཀྲུ་བར་བྱ་བ་དང་། གང་ཉེའི་རྩ་ཕྲན་གཏར་ཞིང་། ཝ་གློའི་ཚོད་མ་གཏོང་བ་
དང༌། རྩ་ཁ་འབུས་པའམ་ཤོར་ན་བཤལ་སྐབས་ཀྱི་རྒྱུན་སྦྱོངས་གཏོང་བ་དང་། མཁྲིས་སྣ་ཚོགས་ཚད་ཆུར་སྦྱངས་
པས་རྨ་བཀྲུ་ཞིང་ཁོང་དུའང་གཏོང་རྨ་དང་གང་ཉེའི་རྩ་གཏར་ལ་རྩའི་འཕྲང་སྤྲ་བ་བཅོ་ལྔ་ཙམ་གྱི་མེས་བསྡམ་ཞིང་།
གོང་གི་བསིལ་ཟས་བསྟེན་ལ་སྤྱོད་ལམ་དྲག་ཤུལ་གྱི་རིགས་སྤང་ངོ༌། །རྨ་རུལ་ཆགས་པ་ལ་བུལ་ཏོག་དང་། ཚ་ལ།
504



རུ་རྟ། ཨ་རུ་ར་བཅས་ལོ་བརྒྱད་དྲི་ཆུར་སྦྱངས་པས་རྨ་ནང་བཀྲུ་ཞིང་། ཕག་པའི་ཟེ་བའི་ཡེའུས་རུལ་ཆགས་རྣམས་
བྲུད་ཅིང་། དེ་རྗེས་ག་བུར་དང༌། གུར་གུམ། དོམ་མཁྲིས། ཙན་དན་རྣམས་ཆུ་ལ་སྦྱངས་པས་ཡང་ཡང་བཀྲུ་ཞིང་།
ཐེམ་ཁ་མཐོ་ན་གོང་བཤད་སྦྲང་གར་རྗེན་ཕྱེ་སོགས་ཀྱི་སྐུ་སྦྱོར་དང་ཕྱིང་འབྱར་གྱིས་ཞག་གསུམ་བར་དུ་མནན་ཏེ་
རྣག་ཁ་བསྐྱིལ་ལ་དེ་ནས་རྩིབ་མའི་གོ་བར་དང་ཚིགས་བར་སོགས་སུ་ཕུག་ལ་ཚུལ་བཞིན་དུ་བཅོས་སོ། །བསིལ་
སྦྱོར་ཐལ་ཆེ་བ་ལ་སེ་འབྲུ་བཞི་པའམ་དྭ་ལིས་བདུན་པས་ཕོ་བའི་མེ་དྲོད་གསོ་བ་དང་། ལུག་དང་གོང་མོ་སྲེག་པ་
བཅས་ཀྱི་ཤ་དང་། ཚང་གསར་འཇམ་གཏོང་ཞིང་། ཚྭ་སྣ་ཚོགས་ཚད་ཆུ་དང་འོ་མར་བསྡུས་པའི་ཁཎྜ་ལ་མར་
གསར་དང་ཀ་ར་བུ་རམ་སྦྲང་རྩི་གསུམ་སྦྱར་བའི་ཏིང་ཁྲོལ་ཏེ་ཆུ་ཆོད་པའི་འདྲེས་པར་བསྐོལ་བ་གཏོང་ཞིང་། ཁ་
ཟས་དམན་པ་ལ་ཤ་མར་དང་། བུ་རམ། གར་ཆང་སོགས་གཏོང་ལ། རྩ་བ་ལྔའི་སྨན་མར་ཚུལ་བཞིན་སྦྱར་བའང་
མཆོག་ཏུ་ཕན་པ་ཡིན་ནོ། །
གཉིས་པ། ཡན་ལག་གི་རྨ་བཅོས་ཐབས།
ཡན་ལག་གི་རྨ་བཅོས་པ་འདི་ལ་ཡང་གཉན་པ་གནད་ཀྱི་གནས་ལུགས་བསྟན་པ་དང་། གནད་དེ་རྣམས་
བསྣད་པའི་སྤྱིའི་རྟགས་བསྟན་པ། ཁྱད་པར་གྱི་རྟགས་བསྟན་པ། རྟགས་དེ་རྣམས་ལ་བརྟེན་ནས་སྤྱིའི་བཅོས་
ཐབས་བསྟན་པ། བྱེ་བྲག་གི་བཅོས་ཐབས་བསྟན་པ་བཅས་རྣམ་པ་ལྔའི་སྒོ་ནས་བསྟན་པ་ཡིན་ནོ། །
གཅིག གནད་ཀྱི་གནས་ལུགས་བསྟན་པ།
གནད་ཀྱི་གནས་ལུགས་བསྟན་པ་དེ་ལ་ཡང་རྩྭའི་གནད་དང་། རྨེན་བུའི་གནད། རྩའི་གན་ད། རུས་པའི་
གནད། ཆུ་རྒྱུས་ཀྱི་གནད་བཅས་རྣམ་པ་ལྔ་ཡོད་པ་དེ་དག་གོང་དུ་ལུས་ཀྱི་གནས་ལུགས་ནང་ཚན་གཉན་པ་གནད་
ཀྱི་གནས་ལུགས་བཤད་པའི་སྐབས་སུ་བཀོད་པས་དེར་གཟིགས་སོ། །
གཉིས། གནད་ཀྱི་རྟགས་བསྟན་པ། །
སྤྱི་དང་ཁྱད་པར་གཉིས་ལས། སྤྱི་ལ་ནི་མཚོན་སོགས་ཕོག་མ་ཐག་གཉན་ནད་དམ་ལྷོག་པའི་ནད་ཕོག་པ་
ལྟར་སྐྲངས་མགྱོགས་པ་དང་། ཟུག་གཟེར་ཆེ་བའམ་རི་དྭགས་སོགས་རྒྱ་རྙིའི་ནང་དུ་ཚུད་པ་ལྟར་འགུལ་བསྐྱོད་
505



བྱེད་མི་ཤེས་པ། ལུས་ལ་རེག་ན་མེ་འབར་བ་ལྟར་ཚ་དྲོད་ཆེ་བའམ་ཡང་ན་ཆུ་ལྟར་བསིལ་བ་སྟེ་མདོར་ན་ལུས་ཀྱི་
གནད་ལ་ཕེབས་པ་ཞེས་ཉམ་ཐག་ཅིང་བྱ་ཐབས་ཟད་པ་དེ་དག་གསོ་བར་དཀའ་ཞིང་འཆི་བའང་སྲིད་པ་ཡིན་
ནོ། །ཁྱད་པར་གྱི་རྟགས་ལས། ཤྭ་གནད་རྣམས་ལ་མཚོན་ཕོག་ན་ཕོག་འཕྲལ་དུ་སྐྲངས་ཤིང་། སྐྲངས་པ་སྲ་ལ་
མདོག་སྨུག་ནག་དང་། སྔོ་ཁྲ་དང་དམར་ཁྲ་དབྱིབས་མེ་རིས་སུ་སྐྲངས་ལ་ཟུག་གཟེར་ཆེ་ཞིང་རེག་མི་བཟོད་པ་རྗེས་
སུ་རྣག་མདོག་དམར་ལ་ཁུ་ཚིགས་ཅན་དུ་འབྱུང་། སྐད་གདངས་ཞན་ཞིང་ཆེན་བུ་རྣམས་ཞར་ན་བཅོས་སུ་མེད་པ་
མ་ཟད། བཙན་བརྡུངས་ཏེ་གློ་བུར་དུ་ཉེ་བར་བཅར་བའམ་འཐེམས་པས་ཀྱང་འཕྲལ་དུ་ལྷོག་ཐབས་སུ་སྐྲངས་པ་
དང་། ཟུག་གཟེར་ཆེ་ཞིང་ཚ་བ་སྐྱེ་ལ་སྨྲ་བའི་དབུགས་ངག་ཐུང་ཞིང་། ཞྭ་སྒང་ནས་ཆུ་སེར་འཛག་ཅིང་དྲི་མི་ཞིམ་
པའོ། །རླུང་རྩ་རྣམས་ལ་མཚོན་ཕོག་ན་ཤེས་པ་འཕྱོ་ཞིང་ལུས་འདར་བ་དང་། མིག་རྩ་ཧྲིག་ཧྲིག་པོར་རྒོད་ཅིང་།
གཡལ་དང་སྐྱིགས་བུ་མང་། གཉིད་ཆུང་ལ་ཁ་མིག་ཡོ་ཞིང་། གཡས་ཀྱི་རླུང་རྩར་ཕོག་ན་གཡོན་སྐྲངས། སྟོད་དུ་ཕོག་
ན་སྨད་སྐྲངས་པ་སོགས་གོ་ལོག་གིས་སྐྲངས་པའོ། །ཁྱད་པར་དུ་རླུང་རྩའི་གནད་ནི་ཀླད་སྙིང་ལས་རྩ་བ་ལྟ་བུར་
ཐུང་དུ་ཟུག་ཅིང་། རླུང་རྒྱུ་བའི་ལུས་འགུལ་བསྐྱོད་ཀྱི་བྱ་བ་བྱེད་པའི་རྩ་དཀར་ཆུ་རྩ་དྲུག་ལས་གྱེན་ནས་ཡན་ལག་ཏུ་
འབྲེལ་བ་དཔུང་པའི་ལུག་གཞུག་གི་ཆུ་རྩ་གཉིས་ཆོད་ན་ལག་པ་བཤལ་སྤྲིད་བྱེད་ཅིང་ཡན་ལག་བརྐྱང་བསྐུམ་བྱེད་
པའི་བྱ་བ་ཉམས་པའོ། །རླུང་རྩ་རོ་གཉིས་བསྣད་ན་དགོང་དང་ཐོ་རངས་རླུང་ལྡང་བའི་དུས་སུ་ན་བ་དང་།
དངངས་ཤིང་གཡལ་སྟོང་དང་སྐྱིགས་བུ་བསྟུད་ནས་འོང་ངོ༌། །རུས་རྩ་སྒྱེད་བུ་གཉིས་བསྣད་ན་དང་ངས་ཤིང་ལྐོག་
ཐབས་སུ་བྱུར་བུར་སྐྲངས༑ ལྷག་པར་དུ་བརླ་སྒང་སོགས་རྐྱལ་བ་རླུང་གིས་བུས་པ་ལྟར་དུ་སྐྲངས། མགོ་ན་ལ་བླ་
འཆོལ་སྨྲ་བ་འོང་། རྒྱུངས་རྩ་གཉིས་བསྣད་ན་ལྟག་པ་དགྱེ་ཞིང་། སོ་འཐམ་པ་ཞེས་ ཁ་འགྲིག་ཅིང་དྲི་ཆུ་སྡོམ་
པའོ། །མཐེ་བོང་སྤུ་སྐྱེས་ཀྱི་རྒྱུས་རྩ་པིར་མགོ་གཉིས་བསྣད་ན་ཆུ་ལྕག་བཏབ་པ་ལྟར་དངངས་ཤིང་ལུས་འདར་ལ་
ཟུག་ཆེ་བ་སོགས་དེ་དག་བཅུ་པོ་རྣམས་རླུང་འཕྱོ་ཞིང་བྱ་བ་ཉམས་པའི་རླུང་རྩའི་གནད་ཡིན་ནོ། ། ཁྲག་རྩའི་
གནད་ནི་གློ་བུ་རྟེ་མིག་ལས་བྱུང་བའི་སོག་པའི་མེ་ལོང་དཀྱིལ་གྱི་འོག་ན་གནས་པའི་གློ་རྩ་སྔོན་བུ་གཉིས་བསྣད་ན་
གདོང་པ་ནག་ཅིང་སྐྱིགས་བུས་འདེབས་པ་དང་། ལུས་འདར་ཞིང་དངངས་ལ་གློ་མང་དུ་ལུ་བ་དང་ཚ་བ་སྐྱེ་
བའོ། །དཔུང་ཚིགས་མཚམས་ནས་མཇིང་པ་ངོས་སུ་ཆག་གང་བཅལ་བའི་ས་ན་གནས་པའི་གློ་རྩ་ཁུག་པ་གཉིས་
བ་སྣད་ན་སོག་པ་དང་ཕྲག་པར་ཟུག་གཟེར་ཆེ་བ་དང་། མགོ་ན་ཞིང་དཔུང་པ་བཤལ་ལ། ལྷག་པར་དུ་མཇིང་པ་
རེངས་པ་འབྱུང་ངོ༌། །དཔུང་པའི་ནང་ངོས་སུ་ཆག་གང་བཅལ་བའི་ས་ན་གློ་རྩ་དུང་འབུད་གཉིས་བསྣད་ན་ལུད་
པ་གསོག་ཅིང་རྒྱབ་མདུན་གཟེར་ལ་དབུགས་ཀྱིས་བུས་པ་ལྟར་འཕྲལ་དུ་སྐྲངས་པོ་ཇེ་ཆེར་འགྲོ་བ་སོགས་དེ་དག་
506



དྲུག་པོ་གློ་བའི་རྩ་ནང་དུ་ཐིགས་གསོག་པའི་གནད་ཡིན་ནོ། །དཔུང་སོག་བར་གྱི་སྐྱོགས་རའི་ཚིགས་ཀྱི་མཚམས་
ན་མཁྲིས་རྩ་གསེར་གྱི་ཀ་བའི་གནད་གཉིས་དང་། རྒྱབ་ཀྱི་དཔྱི་མགོའི་སྣག་པོ་ཚེའི་ལྡེབས་སུ་ལངས་ན་གཉེར་མ་
རིང་པོ་འོང་བ་དེ་ན་མཁྲིས་རྩ་སྐྱ་རེངས་ཀྱི་གནད་གཉིས་བཅས་མཁྲིས་རྩ་དེ་བཞི་པོ་མཁྲིས་ཚད་སྐྱེད་པའི་གནད་
ཡིན་ཏེ་གང་ལ་ཉེན་བྱུང་ཡང་མགོ་ན་ཞིང་མིག་ཆུ་མང་ལ་རྨའི་ཁ་དང་བཞིན་གྱི་མདངས་རྣམས་སེར་བ་དང་། ཁ་ལ་
རོ་ཁ་བ་བྲོ་ཞིང་དང་ག་མི་བདེ་ལ་སྐོམ་དད་ཆེ་བ་ལུས་ལྕི་ཞིང་རྨ་ཆས་ཚན་མོའི་རིགས་རྨ་ཁར་ཉེ་ན་བཟོད་ཐབས་
མེད་ཅིང་མི་འཕྲོད་དོ། །ལག་པའི་གྲུ་མོའི་ཁུག་མར་ཟུར་གྱི་སྣོད་ཀ་གཉིས་དང་། གྲུ་མོའི་གཞུ་མཆོག་ནང་ངོས་
ནས་འགྲིམས་པའི་རུ་ཐུང་གཉིས། བརླའི་ནང་སྡེབས་ཀྱི་རྩ་བོ་ཆེ་གཉིས། རྟིང་པའི་དྲེག་མཚམས་ནས་གྱེན་དུ་
མཛུབ་གང་གཞལ་བའི་མཚམས་སུ་བྱིན་གཞུག་གཉིས་བཅས་ཁྲག་འཆོར་གྱི་གནད་བརྒྱད་པོ་དེ་དག་ཆོད་ན་ཁྲག་
ཆོད་པར་དཀའ་བས་ཚད་པ་སྐྱེ་ཞིང་ཁྲག་ཡང་ཡང་འཆོར་ནས་མཇུག་ཏུ་ཟ་ཟི་སྨྲ་ཞིང་འཆི་བ་ཡིན་ནོ། །དཔྱིའི་
བརླ་སྒང་ཕྱོགས་ཀྱི་ཁ་གཟར་སྲབ་མོ་དང་ཐུག་པའི་མཚམས་ཀྱི་མཁལ་རྩ་ན་གུ་གཉིས་ལ་ཕོག་ན་རྐང་པ་བཤལ་ཞིང་
དཔྱི་མིག་གཟེར་ལ་དྲི་ཆུ་སྡོམ་པ་དང་། རྣ་བ་འོན་ལ་ཕྲུམ་སེར་ཁྱེར་བའོ། །བརླའི་སྒང་མཐོ་སའི་སྟེང་གི་མཁལ་རྩ་
རུས་ཞེན་གཉིས་བསྣད་ན་གོང་གི་ནད་རྟགས་སྟེང་ཁྲག་འཆོར་བའོ། །བརླའི་ཕྱི་སུལ་གྱི་དཀྱིལ་དག་ན་མཁལ་རྩ་
རྐང་པ་འདེགས་པའི་བྱ་བ་བྱེད་པ་གཉིས་བསྣད་ན་ཕོག་མ་ཐག་འགུལ་བ་དཀའ་ཞིང་། གོང་གི་ནད་རྟགས་སྟེང་
རྐེད་པ་མན་ཆད་སྙམ་བྱེད། རྨ་ཁ་སྐྲངས་ཤིང་ཟུག་གཟེར་ཆེ་བ་སོགས་མཁའ་རྩ་དྲུག་པོ་དེ་དག་ལ་རྨ་ཆས་གྲང་མོ་མི་
འཕྲོད་པས་ཉེ་ཐབས་མེད་དོ། །པུས་མོའི་ཕྱི་ཟུར་ནས་བརླ་སྒང་དུ་མཛུབ་གང་བཅལ་བའི་ཕྱི་ཟུར་གྱི་དཀྱིལ་ན་
མཆེར་པའི་རྩ་ནག་གཉིས་བསྣད་ན་ཁོང་པ་སྦོ་ཞིང་སྒྲེག་པ་མང་ལ་རླན་ཅན་ཐུག་ཐབས་མེད། ཁྲག་རུལ་དྲི་ཅན་
ནག་པོ་འཛག་ཅིང་། གོང་བཤད་ལྟར་སྨད་འཕྱེས་ཤིང་རྒྱུ་ལོང་འཁྲོག་པ་དང་། མགོ་ན་ལ་ལུས་ལྕི་ཞིང་བཞིན་ནག་
ལ་ཚ་བ་སྐྱེ་བ་སོགས་དེ་ལྟར་མཁལ་རྩ་དྲུག་དང་མཆེར་རྩ་གཉིས་ཏེ་བརྒྱད་པོ་ནི་བད་ཀན་གྲང་བ་སྐྱེད་པའི་གནད་
ཡིན་ཞིང་། དེ་ལྟར་བློ་རྩ་དྲུག་དང་། མཁྲིས་རྩ་བཞི། ཁྲག་འཆོར་གྱི་གནད་བརྒྱད། མཁལ་རྩ་དྲུག་དང་མཚེར་རྩ་
གཉིས་ཏེ་བརྒྱད་རྣམས་བསྡོམས་པས་ཉི་ཤུ་རྩ་དྲུག་ནི་ཁྲག་རྩའི་གནད་དོ། །སྙིང་རྩའི་གནད་ནི་སྐྱེད་བྱེད་ཀྱི་རླུང་
དང་བསྐྱེད་བྱའི་ཁྲག་གཉིས་ཀ་རྩ་ནང་དུ་འདོམས་པ་ལ་གཅིག་རྐྱེན་གཅིག་གིས་བྱས་ནས་ལྷན་ཅིག་ཏུ་འཕར་བ་
ལ། རྐང་པའི་མཐིལ་གུང་མོའི་ཐད་ཀ་ན་ཞག་འཁྱིལ་བ་འདྲ་བ་ལ་མིང་མཐིལ་འཕྲོག་ཅེས་པའི་གནད་གཉིས་ཡོད་
པ་དེ་བསྣད་ན་རྒྱུ་ཞབས་དང་རྐེད་པ་འཁོར་ཞིང་ན་བ་དང༌། སྟོང་སྐྱུག་བྱེད། ཚད་པ་སྐྱེ་ཞིང་མགོ་ན་བ་སོགས་འོང་
ངོ༌། །རྐང་པའི་བོལ་གོང་གི་སྟེང་ན་འགུལ་རྩ་ནག་པོའི་གནད་གཉིས་ཡོད་པ་དེ་བསྣད་ན་འཕྲལ་དུ་བྱིན་པ་རེངས་
507



པ་དང་། མགོ་དང་རོ་སྟོད་ན་ཞིང་སྐྱུག་ལ་སོར་མོ་འཁུམས་འགྲོ། རྨོ་ཁ་ནས་ཁྲག་ནག་འཆོར་རོ། །ནང་ལོང་གི་
རུས་འབུར་འོག་གི་ནང་ཁུད་དུ་ལྕགས་ཀྱི་སྲན་མའི་གནད་གཉིས་ཡོད་པ་དེ་བསྣད་ན་མོད་དུ་སྐྲངས་ཤིང་ཚད་པ་སྐྱེ་
ལ། མགོ་བོ་ན་བ་དང་ཁྲག་འཆོར་རོ། །ལོང་ཚིགས་མཚམས་ནས་གྱེན་དུ་སོར་བཞི་བཅལ་བའི་ངར་གདོང་ཐུར་
བར་གྱི་འཕར་རྩ་གསེར་རྩ་ཀ་གདུང་གི་གནད་གཉིས་ཡོད་པ་དེ་བསྣད་ན་སྐྱིགས་བུ་འོང་ཞིང་། སྟོད་དུ་ཚད་པ་སྐྱེ་ལ་
ཁྲག་ཀྱང་འཆོར་བའོ། །སྒབ་ཁུང་སྟེ་སྐྱིད་ཁུང་གཉེར་མ་རིང་པོའི་ནང་ན་སྒབ་རྩ་ནག་པོའི་གནད་གཉིས་ཡོད་པ་
དེ་བསྣད་ན་འཕྲལ་དུ་མི་བཟོད་པའི་སྐད་ངན་འཆོར་ཞིང་། ཁྲག་ཤོར་ལ་སྐྲངས་པར་བྱེད་དོ། །བརླ་འདོགས་
མཚམས་ཀྱི་ནང་དཀྱིལ་སྣེ་ས་ཁུད་ན་སྙིང་རྩ་མིག་དམར་གྱི་གནད་གཉིས་ཡོད་པ་དེ་བསྣད་ན་གློ་སྙིང་མི་བདེ་བར་
སྤྲུག་ཅིང་ན། རྐང་པ་འདར་ལ་སྐྲངས། དབུགས་རྔམས་ལ་མགོ་བོ་ན། མིག་འབུར་ཚུགས་སུ་བལྟ། སྐོམ་དད་
ཚེའོ། །ལག་མཐིལ་གྱི་སྲིན་ལག་བཀུག་པའི་འོག་ན་འཕར་རྩ་མྱུར་བའི་གནད་གཉིས་ཡོད་པ་དེ་བསྣད་ན་དཔུང་
པ་མན་ཆད་སྐྲངས། སྟོད་དུ་ཚ་བ་སྐྱེ་བ་དང༌། གློ་སྙིང་མི་བདེ་ཁ་ཆུ་སྐམ་པ་འབྱུང་ངོ་། །ལག་མཐིལ་དབུས་དང་
གར་ཤའི་མཚམས་མཛོད་བུ་ཆུང་ཞེས་མཛུབ་མོ་ཆུང་གི་འོག་ན་འགུལ་རྩའི་གནད་གཉིས་ཡོད་པ་དེ་བསྣད་ན་ན་
ཟུག་དྲག་ཏུ་འོང་། སྐོམ་དད་ཆེ་ན་ལྷོག་ཐབས་སུ་སྐྲངས་པ་སོགས་འབྱུང་ངོ༌། །མཁྲིག་མའི་ཡར་ཟུར་གྱི་རུས་པ་
འབུར་པོའི་ལྡེབས་ན་བལྟ་རྩའི་གནད་གཉིས་དང་། དེའི་མར་ཟུར་གྱི་ཆུ་བའི་བར་ན་བླ་རྩའི་གནད་གཉིས་ཡོད་པ་
དེ་བཞི་བསྣད་ན་མིག་རྩ་གྲུང་ལ་སྣ་གོང་སྐམ་པ་དང་། ལྕེ་སྐམ་ཞིང་སོ་སྲེག་ཆགས་པ། དབུགས་སྣ་ཐུང་བ་དང་སྟོད་
ལ་ཚ་བ་སྐྱེ། མགོ་བོ་ན་ཞིང་བླ་འཆོལ་སྨྲ་བ། མིག་འབུར་ཚུགས་སུ་བལྟ་ལ་སྐོམ་དད་ཆེ་ཞིང་། གློ་སྙིང་ན་ལ་དབུགས་
རྔམས་པ་རྒོད། ནུབ་གཉིད་མེད་ཅིང་ཉིན་མོ་བྱིང་ངོ་། །གྲུ་མོའི་ནང་ཁུད་དུ་ཨ་མོ་ལི་ཀའི་གནད་གཉིས་ཡོད་པ་དེ་
བསྣད་ན་ཟུག་གཟེར་ཆེ་ལ་ལྡོག་ཐབས་སུ་སྐྲངས་པ་དང༌། མགོ་བོ་ན་ལ་གློ་སྙིང་འདར། ཕོ་བ་ན་ལ་སྐྱུག་ཅིང་བླ་
འཆོལ་སྨྲ་བ་སོགས་འོང་ངོ་། །མཆན་ཁུང་གི་ནང་ན་སྙིང་རྩ་རྡུལ་འདུའི་གནད་གཉིས་ཡོད་པ་དེ་བསྣད་ན་གློ་སྙིང་
སྤྲུག་ཅིང་། ལུས་པོ་འདར་ལ་ཚད་པ་སྐྱེ་བ། ཕོ་བ་མི་བདེ་ཞིང་སྐྱུག་ལ་བླ་འཚོལ་དུ་སྨྲ་བ་སོགས་དེ་ལྟར་སྲོག་རྩའི་
ཡན་ལག་སྙིང་གི་འཕར་རྩ་ཉི་ཤུ་རྩ་བཞི་པོ་དེ་དག་ཕྱི་རུ་འབུར་བས་འཕར་རྩའི་གནད་དུ་བསྟན་པ་ཡིན་ཏེ། དེ་
རྣམས་གང་ཆོད་ཀྱང་ཁྲག་མི་ཐུབ་ཅིང་། གདོང་མདངས་སེར་ལ་གཡལ་མང་ཞིང་། དྲན་མེད་དུ་བརྒྱལ་བ་ལྟར་
འབོག་ཚུལ་སྟོན་པ་སོགས་རྟགས་སྣ་ཚོགས་སུ་འབྱུང་བས་འཆི་བའི་གནད་དུ་བསྟན་པ་ཡིན་ནོ། །རུས་པའི་
གནད་ལ་ཡང་ཚིགས་ཆེན་དང་རུས་ཕྲན་གཉིས་སུ་ཕྱེ་བ་ལས། ཚིགས་ཆེན་བཅུ་གཉིས་ནི་དཔྱི་མིག་ཚིགས་ཆེན་
གཉིས་དང་། དཔུང་པའི་ཚིགས་ཆེན་གཉིས། པུས་མོའི་ཚིགས་ཆེན་གཉིས། གྲུ་མོའི་ཚིགས་ཆེན་གཉིས། མཁྲིག་
508



མའི་ཚིགས་ཆེན་གཉིས། ལོང་གི་ཚིགས་ཆེན་གཉིས་ཏེ་བཅུ་གཉིས་པོ་རྣམས་སོ་སོའི་ཚིགས་མཚམས་ནས་ཡར་
སོར་བཞི་དང༌། མར་སོར་བཞི་རེའི་ས་ནི་རུས་མིག་གི་ལྷ་བ་བཅས་པ་རྣམས་ཚིགས་ཀྱི་ཁོངས་སུ་འདུས་ཏེ་གཉན་པ་
ཡིན་ནོ། །རུས་འབུར་རམ་རུས་ཕྲན་ལ་དཔྱི་མིག་གཉིས་དང་། སོག་པའི་མས་ཀྱི་ཚིགས་ཁེབས་དང་། ཡས་ཀྱི་
ཚིགས་ཁེབས་རེ་རེ་སྟེ་གཉིས། པུས་ཚིགས་སྟེང་གི་ལྷ་ང་འཁོར་ལོའི་དབྱིབས་གཉིས། ལོང་བུ་ཟླ་བ་ཚེས་པའི་
དབྱིབས་གཉིས། རྙིང་རུས་སྦེ་ལོང་གཉིས་ཏེ་བཅུ། རྐང་ལག་གི་མགོའི་རྒྱབ་ཀྱི་སོར་ཚིགས་ཡན་ནས་མཁྲིག་མ་མན་
གྱི་བར་ལ་ཕྲན་རྩེ་ཞེས་སྤྱི་ཁྱབ་དང་། སོར་མོ་སོ་སོའི་རྐང་ལ་སྤུན་མངས་ཏེ། ཁྱོན་གཅིག་ཏུ་བགྲངས་པས་རྐང་ལག་
ལ་རེ་རེ་བརྩིས་པའི་བཞི་བཅས་བསྡོམས་ཉི་ཤུ་རྩ་དྲུག་དང་། སོགས་ཁོངས་ནས་རྗེ་ངར་དང་། ངར་གདོང་ལྷ་རྐང་
རྣམས་ཀྱང་འདུས་པ་དེ་དག་རྣམས་ཀྱི་ནང་ནས་ཚིགས་ལ་ཕོག་ན་མདེའུ་མི་དམ་པས་ཕྱིར་གདོན་པ་སླ་ཞིང་། རྨ་
ནས་ཚིགས་ཆུ་དམར་སེར་སླ་མོ་ལུགས་ལ་བརྐྱང་བསྐུམ་བྱེད་མི་ཤེས་ཤིང་། ཟུག་ཆེ་ལ་ཁ་ལྕེ་སྐམ་པ། མགོ་ན་སྐྱིད་པ་
སྐྱུར་ལ་སྟོང་སྐྱུག་བྱེད་དོ། །ལོང་བུའི་ཚིགས་ལ་ཕོག་ན་མདོག་སྣུམ་ཞིང་། ལུས་འདར་ལ་རྔུལ་ཁ་སྙི། ཤེས་པ་གཞན་
དུ་འགྱུར། ཟུག་གཟེར་ཆེ་ན་མཁས་པས་ཀྱང་བཅོས་པར་དཀའོ། །སྲེ་ལོང་ལ་ཕོག་ན་སྒལ་པའི་བཤུལ་ཤ་རེངས་ཏེ་
ལྟག་པ་དགྱེ་ཞིང་། ལུས་རེངས་ལ་སོ་འཐམས་ཤིང་གླང་ཐབས་དག་ཏུ་ན་བ་འབྱུང་བས་དེ་ནི་འཆིའོ། །དཔྱི་དང་
སོག་པ་དྲན་རྩེ་རྣམས་ལ་ཕོག་ན་ཟུག་ཆེ་ལ་སྐྲངས་ཤིང་རྣག་ཐག་ཆོད་པ་དཀའ་བ་སོགས་འབྱུང་བ་ཡིན་ནོ། །ཆུ་
རྒྱུས་ཀྱི་གནད་ནི་སྒྱིད་ཁུང་གི་ཆུ་བ་གཉིས་དང་། གྲུ་མོའི་ཆུ་བ་གཉིས། མཁྲིག་མའི་ཆུ་བ་གཉིས། རྙིང་པའི་ཆུ་བ་
གཉིས། ལོང་ཚིགས་བར་མའི་ཆུ་བ་ནི་གདོང་རྩའི་གཞུག་མའི་བར་དག་ན་གནས་པའི་ཆུ་བ་སྦལ་མགོའི་གནད་
གཉིས་བཅས་བཅུ་པོ་དེ་ཡང་ཆུ་བ་ནི་ལུས་ཀྱི་རྒྱབ་ལ་གནས་ཤིང་རྒྱུས་པ་ནི་མདུན་ན་གནས་པ་དེ་དག་ལ་ཕོག་ན་ཞ་
བ་དང་རེངས་འཁུམས་བྱེད་པས་ན་གནད་ཅེས་བྱའོ། །གནད་ལྔ་སྤྱིའི་རབ་འབྲིང་ཐ་གསུམ་གྱི་དབྱེ་བ་ནི་རྩ་དང་
རྨེན་བུ་རབ་ཏུ་གཉན་ཏེ་སྲོག་འཕྲོག་པའི་ཕྱིར་དང་། ཞྭ་དང་ཚིགས་རྣམས་འབྲིང་དུ་གཉན་པས་ཡུན་དུ་སྦྱོངས་
པའི་ཕྱིར། དེ་དག་ལས་གཞན་པ་རྣམས་དང་ཆུ་རྒྱུས་ནི་ཐ་མར་བཤད་དེ། ཞ་རེངས་ཙམ་བྱེད་ཀྱང་འཆི་བ་ལ་ལྟོས་
ན་མི་གཉན་པའི་ཕྱིར་རོ། །རྩ་ལས་ཀྱང་སྙིང་རྩ་རབ་ཏུ་གཉན་པ་སྟེ་ཨ་སོ་གཉིས་དང་། མཐིལ་འཕྲོག་གཉིས། མྱུར་
བ་གཉིས། འགུལ་རྩ་གཉིས་རྣམས་འཆི་བའི་གནད་དང་། མཁྲིས་རྩེ་དང་རླུང་རྩ་ལ་འཚོ་ཡང་སྲིད་ལ་འཆི་མི་ནུས་
པས་འབྲིང་ཡིན་ཞིང་། གཞན་རྣམས་ཐ་མ་སྟེ་མི་གཉན་པ་དང་། ཉཱ་ལས་བྱིན་སྙིང་གཉིས་དང་། སྦལ་ནག་གཉིས་
རབ་ཏུ་གཉན་པ་ཡིན་ཏེ་འཆི་བ་དང་། བརླ་ཤ་འབྲིང་ཡིན་ཏེ་སྦྱོངས་པའི་གནད། ཧྭ་ཤ་གཞན་རྣམས་འཚོ་བ་སླ་
བས་ཐ་མར་བཤད། ཚིགས་ཆེན་རྣམས་ལས་པུས་མོ་གཉིས་དང་། དཔུང་པ་གཉིས་ལ་ཕལ་ཆེར་འཆི་བ་མང་བས་
509



རབ་ཏུ་གཉན་ཞིང་། དཔྱི་དང་གྲུ་མོ་གཉིས་འབྲིང་ཡིན་ཏེ་སྦྱོངས་པ་དང་། ཚིགས་གཞན་རྣམས་གསོ་སླ་བས་ཐ་
མའོ། །རུས་ལྷག་ནི་ལོང་བུ་དང་སྲེ་ལོང་གཉིས་རབ་ཏུ་གཉན་ཞིང་། དཔྱི་དང་སོག་པ་འབྲིང་ཡིན་ལ་གཞན་དག་
རྣམས་ཐ་མ་ཡིན་ནོ། །ཆུ་རྒྱུས་ཀྱི་སྐྱིད་ཆུ་བཅོས་དཀའ་བས་རབ་ཏུ་གཉན་པ་དང་། གྲུ་མོའི་ཆུ་བ་འབྲིང་ཡིན་ཞིང༌།
ཆུ་བ་གཞན་དག་རྣམས་ཐ་མར་བཤད་དོ། །ཚིགས་དང་། ཆུ་རྒྱུས། ཆུ་རྩ་རྣམས་ནི་རླུང་ཤས་ཆེ་བའི་རླུང་གི་
གནད་དེ་འཆི་སྦྱོངས་རླུང་གིས་བྱེད་པ་ཤས་ཆེ་བས་རྟགས་བཅོས་ཀྱང་དེ་དང་མཐུན་པ་དགོས་སོ། །དེ་བཞིན་དུ་
གློ་རྩ་དང་། སྙིང་རྩ། མཁྲིས་རྩ་རྣམས་ནི་མཁྲིས་པའི་གནད་དུ་བཤད་པ་དང་། རྩ་བོ་ཆེ་དང་མཆིན་རྩ་རྣམས་ནི་
ཁྲག་གི་གནད་དོ། །མཆེར་རྩ་དང་མཁལ་རྩེ། ཞྭ་དང་རྨེན་བུ་རྣམས་ནི་བད་ཀན་གྱི་གནད་དོ། །དེ་ལྟར་གནད་
ཀྱི་གནས་ལུགས་རབ་འབྲིང་མཐའི་ཁྱད་པར་ནད་གཞི་ཤས་ཆེ་ཆུང་མ་འདྲེས་པར་ཤེས་པ་བྱས་ཏེ། དེ་ཡང་རབ་ཏུ་
གཉན་པ་རྣམས་ཀྱིས་འཆི་བ་དང་། འབྲིང་གིས་ཡུན་དུ་སྦྱོང་བ། ཐ་མས་གསོ་སླ་བ་དང་ཞ་རེངས་བྱེད་པ་སོགས་
འདི་དང་འདི་འོང་གི་ཁ་དམར་གདགས་དགོས་པ་ཡིན་ནོ། ། །
གསུམ། བཅོས་ཐབས་བསྟན་པ།
སྤྱིའི་བཅོས་ཐབས་བསྟན་པ་ལ་ཡང་། དང་པོ་ཉེས་པར་བྱེད་པའི་ཁྲག་དང་ཆུ་སེར་རྣག་གི་དུས་གསུམ་དང་
སྦྱར་ཏེ་བཅོས་པ་ནི། མཚོན་སོགས་ཕོག་འཕྲལ་ཞག་བདུན་ནི་ནད་ཞུགས་པ་ཁྲག་གི་དུས་ཡིན་པས་ལྟོ་དགུག་
དགོས་ཏེ། དེ་ཡང་དར་མ་མཁྲིས་ཤས་ཅན་ལ་ཞག་ལྔ་དགུག་པ་དང་། བྱིས་པ་བད་ཀན་ཅན་ལ་ཞག་གསུམ་སྟེ།
རྒས་སམ་རླུང་ཁམས་ཅན་ལ་ཞག་གཅིག་གོ་ཞེས་པ་དེ་ལྟར་གྱི་ཞག་གྲངས་སྨྱུང་བར་གནས་དགོས་ཤིང་། དེ་ཡིས་
སྐྲངས་པ་མི་རྒྱས་ལ་ཁྲག་མི་སྐྱེ་ཞིང་། ན་ཟུག་ཆུང་བ་དང་། གནད་ལ་མི་ཉེ་ན་ཁྲག་འབྱོར་བྱེད་དོ། །ཁྲག་འབྱོར་དེ་
ཡང་མོད་དེ་འཕྲལ་དུ་བྱུང་ན་འཚོ་བ་སླ་ཞིང་། དེའི་རྨ་ཆས་སུ་སྦྱང་གླུམ་བཟང་པོ་ཆུས་མ་བསིངས་པ་ལེགས་པར་
བསྲོས་པ་དེ་ལ་ཞོ་ཡིས་ཁ་ཕྲུ་བཏབ་པར་བྱས་ལ་རྨ་སྟེང་ནོན་པར་དཀྲི་ཞིང་། རྩའམ་ཡང་ན་ཚིགས་ལ་ཕོག་ན་དེ་
སྟེང་རྒྱ་སྐྱེགས་ཀྱི་ཕྱེ་མ་བསྣན་ལ་དམ་དུ་དཀྲི་དགོས་སོ། །ཡང་ན་སྦང་གླུམ་ཞིམ་པོ་དང་མཁན་པ་སྦྱར་བ་བསྲོས་ལ་
དེ་སྟེང་ལྕམ་འབྲུ་དང་། ཕབས། གཡེར་མ་བཅས་ཀྱི་ཐལ་གྱིས་ཏེ་ཕྱེ་མས་བྲན་ལ་ཞོའི་ཁ་ཕྲུ་བཏབ་པར་བྱས་ལ་ནོན་
པར་དཀྲི་ཞིང་། དེ་ལྟར་བྱས་པས་རྨ་ལ་འཕྲོད་པར་གྱུར་ན་རྨ་མ་སོས་ཀྱི་བར་དུ་དེ་དག་ཤིས་ཏེ་ཕན་ནོ། །དེ་ཡིས་
མ་ཐུབ་པར་སྐྲངས་པ་སྲིད་ན་དམར་འབྱར་བྱ་བ་ནི་གཙོད་དང་། ཞུ་མཁན། རམས། རྒྱ་ཆོས། རྡོ་དྲེག་དམར་པོ་
བཅས་སྦང་མ་བཙིར་བའི་གར་པོ་དང་སྦྱར་ལ་རྨ་སྟེང་ནོན་པར་མནན་ནོ། །བར་དུ་ཆུ་སེར་རྒྱས་པའི་དུས་ཏེ་ཞག་
510



བདུན་འདས་ཀྱང་དེས་མ་ཐུབ་པར་ཤ་ལ་སྐྲངས་པོ་ཤོར་བར་གྱུར་ན་སྦྱང་གླུམ་ཚུས་མ་བཅིངས་པའི་གར་པོ་དང་།
གྲོ་ཞིབ། འབྲུ་མར་གསུམ་ལ་སྐུ་དང་། གཡེར་མ། གོ་སྙོད། འུ་སུ་བཅས་སྤྱོད་དུ་བཏབ་པའི་ཟན་ངོན་གྱིས་བདུག་གོ
། དེས་ཀྱང་མ་ཐུབ་པར་སྐྲངས་ན་སེར་པོའི་སྦྱོར་བས་སྐྲངས་པ་གདུལ་དགོས་ཏེ། དེ་ཡང་ཡུང་བ་དང་། སྐྱེར་ཤུན།
ཆུ་རྩ། ཞུ་མཁན། ནས་རྗེན་པའི་ཕྱེ་མ་བཅས་ཞིབ་བཏགས་ཚོས་པར་བཙོས་ལ་ཞོ་དང་སྦང་གླུམ་གྱི་ཉེའུ་དྲི་ཆུ་གང་
འཕྲོད་ཀྱི་རྟ་དང་སྦྱར་བའི་སྐྱོ་མ་ཡང་ཡང་བྱུགས་ལ་རས་སྲུབ་སོགས་ཀྱི་དཀྱི་མས་དཀྲི་བའི་ཞུན་བྱ་བ་དང་། ནན་དུ་
སྦྱོར་ན་སྨན་རྣམས་ཞིབ་བཏགས་རྩེ་འཇམ་བསྲོས་ཏེ་ཚ་བ་ཆེ་ན་གྲང་མོ་ཤིས་ཤིང་། གར་སླ་ལུག་ཞོ་ཙམ་བྱུགས་སྟེང་
སྤུ་དང་འཇག་མས་ནན་པར་མནན་ལ་རས་སོགས་ཀྱིས་ལེགས་པར་དཀྲི་བ་གཉིས་གང་འཕྲོད་སྦྱངས་པོ་འཇོམས་
མིན་ལ་བལྟ་བའམ་དྲིས་དགོས་སོ། །དེས་ཀྱང་སྐྲངས་པ་མ་ཐུབ་ན་ཁྲ་བོའི་རྨོ་ཆས་ཀྱིས་གདུལ་དགོས་པ་ནི་ཡུང་
སྐྱེར་བཅུ་གསུམ་པའི་ཞུན་ནན་གང་འཕྲོད་གོང་བཞིན་སྦྱར་རོ། །སྐྲངས་པའི་གོང་འོག་དང་རྨའི་མཐའ་འགྱུར་
གྱིས་བསྡམ་པ་སོགས་རྨ་དང་སྐྲངས་པ་ཀུན་ལ་ཁོང་སྨན་ཀུན་བྱེད་རྒྱལ་པོ་སོགས་བསྟེན། དེ་ལྟར་བཅོས་པས་ཀྱང་
མ་ཐུབ་པར་སྐྲངས་པ་ཆེ་ན་བྱེར་བ་སྡུད་པ་དང་། སྐྲངས་པ་གཞོམ་པའི་ཁོང་སྨན་དུ་ཁྱུང་ལྔའི་སྟེང་རྒྱ་ཚྭ་བསྣན་པའི་
སྦྱོར་བའམ་སྤོས་ཁྱུང་བཅོ་ལྔར་དངུལ་ཆུ་བཙོ་ཐལ་བསྣན་པ་གང་རུང་གཏོང་བ་དང་། མེ་དྲོད་བཟང་ན་སྤང་རྩི་བཅུ་
གཉིས་དང་རྡོ་སྨན་ཀུན་བྱེད་རྒྱལ་པོ་ལྟག་པ་སྤྲད་ལ་གཏོང་བ་དང་། འབྱར་ཆེན་རེག་པ་བདེ་བྱེད་སོགས་བྱུགས་ལ་
སྐྲངས་པ་ཀུན་བསྡམས་པས་འབྱར་གྱི་ཡོན་ཏན་ནི་རྣག་འཁྱིམས་ཡོད་པ་དང་། སུལ་མིག་ཚེ་སར་བཅར་ ལ་
འདེབས་པ། སྐྱངས་པའི་བྱེར་བ་སྡུད་ཅིང་རང་སར་གནོན་པ། རྩི་ཁ་འཛིན་ཅིང་རུས་ཆག་རང་གནས་སུ་འབྱོར་བ།
ཚིགས་བར་འཁྲུལ་བ་སྡོམ་ཞིང་། ཆུ་རྒྱུས་བར་དུ་འཐེམས་པ་སོགས་ལ་འདེབས་དགོས་པ་དང་། སྐབས་སུ་འབྱར་
སྨན་སྟེང་ཁ་ཚར་དམར་པོ་གསུམ་དང་། ཡུང་སྐྱེར་ཆུ་རྩ་བཅས་ཞིབ་བཏགས་ལོ་བརྒྱད་དྲི་ཆུར་སྦྱར་བའི་བྱུག་པ་མ་
སྐམ་བར་ཡང་ཡང་བརྩེག་ལ་བྱུག་གང་རྒྱས་ཀྱི་རྩ་ནས་གཏར་ཞིང་། ཁོང་སྨན་དུ་དེད་དཔོན་བཅུ་པའམ་བཞི་པ་ལ་
ཆུ་སེར་སྨན་གསུམ་བསྡེབས་པས་སྦྱང་ལ། སྐྲངས་པ་ཐུལ་རྟགས་སུ་སྐྲངས་པའི་མདོག་ཤོར་ཞིང་ཅུང་ཟད་སྐུ་ཉམས་
ཡོང་བ་དང་། ན་ཟུག་བྲི་བ་དང་། སྐྲངས་པ་འཇུམ་ཞིང་གཉེར་མ་ཆུང་ཆུང་འབྱུང་ངོ༌། ཡང་ན་རྣག་ཏུ་འགྲོ་བའི་
རྟགས་སུ་སྐྲངས་པའི་མདོག་གཞན་དུ་མི་འགྱུར་བ་དང་། འཕར་ཞིབ་སྟེ་འཕེལ་འགྲིབ་མི་བྱེད་པ་བརྟན་ཞིང་སྲ་བའི་
སྐབས་དེར་ཝ་སྦྱང་དྲུག་པ་ཆང་དུ་བཙོས་པའི་ལུམས་བྱས་པས་སྐྲངས་པ་མ་ལུས་པ་རྣག་ཏུ་འགུག་པར་བྱེད་ཅིང་དེ་
རྗེས་རྣག་གཡོས་པའི་རྟགས་སུ་སྐྲངས་མདོག་དམར་ལ་དྭངས་ཤིང་གསལ་བ་དང་། རྐྱལ་པ་དབུགས་ཀྱིས་བུས་པ་
ལྟར་མཐའ་དབུས་མེད་པར་བརྒྱངས་ཤིང་། ཉི་མ་སོགས་དྲོད་ཆེ་བའི་དུས་གས་པ་ལྟར་ཚ་འཁྱུག་བྱེད་ཅིང་། རེག་
511



པར་མི་བཟོད་པའི་སྐད་ངན་འཆོར་བ་དང་། གང་ཡང་བྱེད་མི་འདོད་པའི་ལུས་ཉམ་ཆུང་། གཉིད་མེད་ཅིང་ཁ་སླ་ལ་
དང་ག་འགག་པར་འགྱུར་རོ། །ཐ་མ་རྣག་ཏུ་སྨིན་པའི་རྟགས་སུ་རྩ་རྒྱུད་འདར་རམ་ཡང་ན་ཚ་བའི་རྩ་ལྟར་ལ་ལྷག་
པར་དུ་སྤུན་པར་འཕར་བ་དང་། ཆུ་མདོག་དམར་སེར་བསྐ་ལ་དྲི་དུགས་ཆེ་བ་དང་། མིག་སྤྲིན་སེར། སྐྲངས་པ་
མཐའ་ནས་འཇུམ་ཞིང་དབུས་སུ་འདུས་པ་དང་། སྐབས་སུ་ན་ཟུག་ལྡང་དུབ་དང་ཚ་འཁྱུག་བྱེད་ཅིང་བ་སྤུ་ཕྱོགས་
གཅིག་ཏུ་བ་ལྕེས་བལྡག་པ་ལྟར་འགྱེལ་བ། མཐེ་བོས་སྐྱངས་པ་ཀུན་ཁོད་སྙོམས་པར་བརྫིས་པའམ་མནན་པའི་ཚེ་
འབྲི་ཡི་མིག་ལྟར་འབུར་གྱིས་འབྱུང་བ་དེ་སྲུབས་པ་དང་འདྲ་བའི་བུ་ག་སྟོང་པ་འབྱུང་ཞིང་། སྐྲངས་པའི་གོང་འོག་
གཉིས་ནས་མཐེ་བོས་མནན་ན་རྐྱལ་པར་ཆུ་བླུགས་པ་མནན་པ་ལྟར་དུ་རླུང་ཉིད་ཕན་ཚུན་དུ་རྒྱུའོ། །གལ་ཏེ་རྣག་
བྱེར་བ་ཡིན་ན་དེ་ནི་རུས་པའི་ཐོག་ཏུ་གྲམས་པ་དང༌། ཚིགས་སུལ་དང་ཉ་སུལ་རྣམས་སུ་རྣག་ཁ་ཡན་ཕྱོགས་མེད་
དུ་འགྲོ་སྟེ། སྐྲངས་པ་ཆུང་ལ་ཟུག་ཆེ་ཞིང་ལུས་ལྕི། ཟས་ཀྱི་དང་ག་འགགས་པ་དང་། རྣག་སྨིན་པའི་རྟགས་མི་
གསལ་བ་སོགས་བྱུང་ན་བྱེར་བ་དེ་སྡུད་དགོས་པ་གལ་ཆེ་བ་གཅེས་ཏེ། དེ་ལ་བྱི་བའི་ཐུན་མིའི་ནུ་ཞོར་སྦྱར་བ་རྣག་
འདིར་ཡོད་སྙམ་པའི་དོགས་སར་བྱུག་དགོས་པ་དེས་བྱེར་བ་འདུས་ཤིང་། སྨིན་རྟགས་ཚང་ན་རྣག་དམིགས་དབུག་
ཐབས་ནི་སྔོན་དུ་རླུང་གནོན་ཞིང་བཟོད་བསྲན་ཆེ་བའི་ཕྱིར་ཆང་ཕུལ་ཕྱེད་བཏང་། རྣག་མེར་མེར་ཡོད་ས་དེའི་ཤ་
འགྲོས་དང་སྦྱར་ཏེ་གནད་ལ་བྱོལ་བའི་དབུས་སུ་ཆ་བྱད་མདུང་རྩེ་འདྲ་བ་ལག་པས་མྱུལ་ནས་ཉམས་ཚོད་བླང་སྟེང་
དབུག་ཅིང་རྣག་མང་ན་རྨ་ཁ་ཆེར་བྱ་དགོས། ཆུང་ན་རྣག་རོ་མི་ཐོན་ཞིང༌། ཞྭ་སུལ་ལ་རྨ་ཁ་ཆུང་བར་བྱ་དགོས་ཏེ།
ཆེས་ན་ཞྭ་ལུག་པས་རྨ་ཚེ་ཆུང་རྣག་ལས་སྦྱར་བར་བྱ་ཞིང་། རྣག་གིས་འགགས་ན་ཐུར་མས་བསལ་ཞིང་སྦྱང་། ཁྲག་
ཤོར་ན་སྤུ་དཀར་རྩེ་བ་དང་། རམ་པའི་ཁ་ལོ་ཕྱེ་མ་བྱས་པ་བཏབ་ལ་དར་དམར་གྱིས་བསྡམ་པར་བྱའོ། །རྣག་དྲ་
བརྟག་པ་ལ་རྣག་མདོག་དུད་ཀ་དང་ཀོ་རུལ་གྱི་དྲི་མ་མནམ་ཞིང་། སླ་ལ་ལྷུ་ཕྲན་སིར་སིར་བྱུང་བ་ངན་པ་ཡིན་ཞིང་།
དྲི་མ་ཆུང་ཞིང་ཁ་དོག་དཀར་ལ་རེག་བྱ་འཇམ་པའི་གར་པོ་བྱུང་བ་བཟང་ཞིང་། དེ་རྣམས་ལ་ཞག་གསུམ་གྱི་བར་དུ་
སྦྱང་མའི་རྣག་འཇིབ་བཏང་ལ་དེ་ནས་རྨ་ཁ་མ་སོས་ཀྱི་བར་དུ་ཟན་དྲོན་སྦྱར་བ་བསྟེན་པ་དང༌། སྐབས་འདིར་ཁོང་
སྨན་སྤོས་ཁྱུང་བཅོ་ལྔ་དང་། ཉི་མ་ལྔའི་སྦྱོར་བ། དངུལ་ཆུའི་སྦྱོར་བ་གང་རིགས་ཀྱིས་རྣག་གཞུག་སྐམ་པར་བྱའོ། །
བྱེ་བྲག་གི་བཅོས་ཐབས་བསྟན་པ་ལའང་། རྨའི་ཟུག་རྔུ་དབྱུང་པ་དང་། རྨའི་ཚ་བ་བསད་པ། རུས་པ་ཆག་
པ་བཅིང་བ། ཚིགས་ཤོར་བའམ་བུད་པ་མལ་དུ་འཇུག་པ། རྩེ་ཆད་ཁད་སྤུའི་བཅོས། གནད་ཀྱི་བཅོས་བཅས་རྣམ་
པ་དྲུག་གིས་བསྟན་ནོ། །
༡ རྨའི་ཟུག་རྔུ་དབྱུང་བ། རྨའི་ཟུག་རྔུ་སྟེ་མདེའུ་སོགས་གང་ཡོད་མི་མངོན་ཞིང་རྨའི་གཏིང་དུ་ནུབ་པ་
512



རྣམས་ཁོང་ནས་སྨན་གྱིས་དབྱུང་དགོས་པའི་སྨན་ནི་བྱ་རོག་དྲུག་པ་ཆང་དང་སྦྱར་ལ་བཏང་བས་མདེའུ་རྨ་ཁ་ནས་
ཕྱིར་འབྱིན་པར་བྱེད་པ་དང་། ཕྱི་ནས་ཁབ་ལེན་བདུན་པའི་ལྡེ་གུ་རྨ་ཁར་བྱུག་པ། ཡང་ན་སྦྲུལ་ཤ་བདུན་པ་རྨའི་
དམིགས་སུ་བྱུགས་ཏེ་རྔབས་རས་དྲངས་པས་མདེའུ་ཕྱི་ལ་ཕལ་ཆེར་འདྲོངས་ཤིང་། དེ་དག་བྱས་ནས་ཅིས་ཀྱང་མ་
ཐོན་ན་སྨན་གྱིས་བཞུ་བར་བྱ་བ་ནི་མཇུག་ཏོ་བཅུ་སྦྱོར་རྨ་ལ་གདབ་ཅིང་ཁོང་དུའང་བཏང་བས་དངོས་མེད་དུ་
བཞུར་འགྲོ་བའོ། །དཔྱད་ཀྱིས་ཟུག་རྔུ་དབྱུང་བ་ནི། གསར་རྙིང་གང་ལ་ཡང་ཚིགས་ཀྱི་བར་དུ་མདེའུ་ལུས་ཡོད་
ན་ཞག་འགའ་ལོན་ནས་དབྱུང་དགོས་པ་མ་གཏོགས། དེ་མིན་མཚོན་ཐོག་པའི་ཉིན་དེ་རང་ལ་འདོན་དགོས་པ་
དང༌། གལ་ཏེ་དེ་དུས་མ་ཐོན་ན་ཕྱི་དུས་ཏེ་རྗེས་ལ་ལུས་མི་དཀྲོག་ཅིང་དཀྲོགས་ན་སྐྲངས་པ་འཆོར་ལ། དེས་ན་རྣག་
ཏུ་ཁུགས་པའི་དུས་སུ་དབྱུང་བར་བྱ་དགོས་པས། དེ་ཡང་ཐོག་མར་རྨ་གསར་པ་ཡིན་ན་དང་པོ་མདེའུ་ཕོག་དུས་ཀྱི་
སྡོད་སྟངས་གང་ཡོད་ལྟར་བསྡད་ལ་རྨའི་བཟོ་དབྱིབས་དང་ཆ་བྱད་བསྟུན་ཏེ་བཙལ་བ་དང་། རྙིངས་ནས་རྨ་མེད་
ཅིང་སྲ་ལ་མནན་ན་ཟུག་གཟེར་འོང་བ་དེར་ཐུར་མ་དལ་བུས་བཏང་ལ་ལག་པས་ཉམས་ཚོད་བླང་གིན་རྟོགས་པར་
བྱ་ཞིང་། དེ་ནས་གཙགས་བུས་པགས་པ་དྲས་ལ་མདེའུ་མིག་ལམ་དུ་མངོན་དང་མི་མངོན། ལག་འོག་ཏུ་དམ་པ་
དང་ལྷོད་པ། ཤ་གསེབ་ནས་མི་འགྱུར་བ་སྡོད་པ་དང་རྩྭསུལ་དུ་ཆལ་འགྲོ་བ། མཚོན་ལམ་མམ་མདེལ་ཞབས་གཏིང་
རིང་ཐུང་བར་མ། སྤང་སྒལ་ཞེས་རུས་རྐང་ནང་དུ་མདེའུ་ལུས་པ། མདེའུ་རྙི་བ་ཆད་པ། རུས་པ་ཆེ་བའི་གསེབ་ཏུ་
མདེའུ་འཐམས་པ་སོགས་གང་ཡིན་བརྟག་ལ་ཆ་བྱད་སེང་གེ་ཁ་དང༌། སྐམ་ཆུང་། ཀང་ཀ་མཆུ། འཕྲུལ་སྐམ།
འཇབ་རྩེ་སོགས་གོང་དུ་རྩུབ་དཔྱད་ནང་ཚན་ཆ་བྱད་བཟོ་ཐབས་ཀྱི་སྐབས་སུ་འཁོད་པ་ལྟར་གང་ལ་གང་དགོས་ཀྱི་
ཆ་བྱད་དང་། ཇི་ལྟར་མདེའུ་ཕོག་སའི་ས་དང་མ་འཕྱུག་པར་རིག་པས་དཔྱད་དེ་དབྱུང་ངོ༌། །
༢ རྨའི་ཚ་བ་བསད་པ། རྨའི་ཚ་བ་བསད་ཅིང་གསོ་བ་ལ་ཚ་བ་འབྱུང་བའི་རྒྱུ་ནི་ཁྲག་དང་མཁྲིས་པ་གཉིས་
ལས་བྱུང་བ་དེ་ལ་བྱང་ལུགས་དོམ་མཁྲིས་བཅུ་གཉིས་ཕྱེ་མ་བསྐོལ་གྲངས་ཀྱིས་དབུལ་བས་ཡན་ལག་གི་རྨ་ཚད་མ་
ལུས་པ་འདི་ཡིས་གཅོག་པ་དང༌། རྩེ་ཆུང་དང་། འདོམས་རྩ། རུ་ཐུང་། ལོང་རྩ་སོགས་རྨ་དང་གང་ཉེ་དང་གང་རྒྱས་
འབྲེལ་མཚུངས་ཀྱི་རྩ་དེ་གཏར་ཞིང་རྨ་རྒན་གྱི་ཚ་བ་མི་ཆག་ཅིང་སྲ་ཞིང་ཁྲེམ་པ་ལ་བཤལ་སྐབས་ཀྱི་རྩ་ལྟོ་སྦྲགས་
མས་སྦྱངས་ལ་ག་བུར་ཉེར་ལྔ་སྦྱར་ལ་གཏོང་བ། ཧོང་ལེན་བཞི་པ་ཆུར་སྦངས་པ་སྐོམ་དུ་བསྟེན་པར་བྱ་ལ། ཡུག་
ཤིང་ལྔ་པ་ཆུར་སྦྱངས་པའི་ཁུ་བ་བཏུང་བའམ་ཡང་ན་ཙན་དན་བཞི་པ་ཆུར་སྦངས་ལ་བཏུང་ཞིང་བྱེ་མ་རློན་པའི་
དུགས་དང་། བ་ལྕི་བྱུགས་པས་འགྲམས་ཚད་ཀྱི་སྐྲངས་པ་བཏུལ་ལ་དེ་ནས་ཚ་བ་ཆོགས་རྗེས་ཤ་མར་ཆང་གསར་
སོགས་ཀྱིས་ལུས་ཟུངས་གསོ་ཞིང་། ཁོང་དུ་གཏོང་བའི་སྨན་དང་རྨ་ལ་འདེབས་སྨན་གོང་དུ་རྨ་སྤྱིའི་སྐབས་སུ་
513



བཤད་པ་གང་རུང་ལ་ཡུ་གུ་ཤིང་གི་ཁཎྜ་བསྣན་ན་བཟང་ཞིང་། རྨ་རྙིང་ངམ་རྨ་འབྲས་ཕལ་ཆེར་ལ་སོ་མ་ར་ཛ་བསྣན་
པ་སྦྱར་དགོས་པ་དེ་ཡིས་རྨའི་ཆུ་སེར་འདྲེན་ཅིང་རྨ་རྣམས་གསོ་བ་ཡིན་ནོ། །
༣ ཆག་པ་བཅིང་བ། རུས་པ་ཆག་གྲུམ་བཅིངས་པའི་ཐབས་ལ། ཆག་ལུགས་ཀྱང་མ་ལ་བུ་ཐོགས་ཆགས་པ་
ནི་ཚིགས་རྐེ་ཚག་པ་དང་། རྐང་ཁ་དབྲག་གི་ནང་ནས་གཅིག་ཆག་པ། སྨྱུ་གུ་ཁ་ནི་གསེགས་སུ་ཆག་པ། སྡུམ་ཆག་ནི་
མཉམ་པར་ཆོག་པ། གྲུམས་པ་ནི་ཆག་པའི་སྣར་རུས་པ་ཕྲ་མོ་མང་དུ་ཆག་ནས་ཕན་ཚུན་འཁྲུགས་པ་སྟེ་ཆག་སྟངས་
རྣམ་པ་བཞི་ཡོད་པ་དེ་ལ་ཡང་རྨ་ཅན་ཤིང་ཆག་པ་ལྟར་དང་། རྨ་མེད་ཕུ་དུང་ནང་ལག་ངར་ཆག་པ་འདྲ་བ་རྣམ་པ་
གཉིས་སུ་འདུས་པའོ། །ཆག་པའི་རྟགས་སུ་སྐྲངས་ཤིང་རུས་སྐད་འཁྲོག་ཅེས་པའི་སྒྲ་འབྱུང་ལ་འགུལ་སྐྱོད་བྱེད་མི་
ནུས་ཤིང་། རླུང་གི་ནད་གཞི་ཅན་ལུས་སྟོབས་ཞན་པ་དང་། ཆག་ཚབས་ཆེ་བ་སྡུམ་ཆག་མཚམས་ནས་འཁྱོག་པ་
སོགས་ནི་གསོ་དཀའ་བ་ཡིན་ནོ། ། །
བཅོས་པའི་ཐབས་ལ། དང་པོ་རྐང་ལག་གང་རུང་གི་རུས་པ་ཆག་པ་དེའི་མགོ་ནས་དལ་བུས་འཐེན་ལ་རུས་
པ་ཁོད་མཉམ་སྟེ་ལག་པས་མནན་ཅིང་བཙིར་བས་ཕྱི་མ་ནིང་དུ་འགྲོ་ནང་མ་ཕྱིར་འོང་སྟེ་མཉམ། མ་མཉམ་ན་རུས་
པ་མ་ཆག་པའི་ངོས་དང་བསྟུན་ལ་མཉམ་པ་བྱེད་དགོས་པ་གཅེས་ཤིང་། རུས་པ་ཆག་ནས་ཤའི་ཕྱིར་དོན་ན་རྟ་བོང་
ར་ལུག་གང་རིགས་ཀྱི་འོ་མས་བཀྲུས་ལ་ཚིལ་བུ་འོ་མའི་རླངས་པར་བསྲོས་པས་རྨ་ཁར་དྲོད་ཕབ་སྟེ་ཡར་མར་དྲག་
ཏུ་ཕྱིར་འཐེན་པས་ཕྱིར་དོན་པའི་རུས་པ་ནང་དུ་འགྲོ་ཞིང་། ཅིས་ཀྱང་ད་དུང་མ་ཚུད་ན་སོག་ལེས་རུས་པའི་སྣེ་
བྲེགས་ནས་བསྐྱུངས་པར་བྱས་ལ་ནང་དུ་གཞུག་ཅིང་། རུས་པ་ཆག་པའི་རིགས་གང་ཡང་དལ་བུས་འཐེན་ལ་རུས་
པ་རང་གནས་སུ་བསྒྲིགས་པའི་རྗེས་འབྱོར་གདབ་ལ། དེའི་སྟེང་ཤིང་ཆས་བྱ་ཐབས་སུ་གསོམ་ཤིང་དང་ལྕང་
དཀར་སོགས་ལུ་དང་མཛེར་པ་མེད་པའི་སྐམ་པོ་ཞིག་ལ་ཐིག་དྲང་པོ་བཏབ་ལ་ཐིག་ཁོངས་ནས་གཤགས་ཏེ།
འཆུས་པ་དང་ཕྲ་སྦོམ་སྲབ་མཐུག་རིང་ཐུང་སོགས་མེད་པ་ཁོང་ལྡེམ་ལ་རྨའི་སྟོད་སྨད་གཡས་གཡོན་གྱི་ཞེང་ཚད་
དང་མཉམ་པ་སྣམ་བུའི་རས་ཀྱི་སྟེང་བྱེ་ཟུག་སྟེ་ཧྲལ་ཞིབ་མེད་པ་ལེགས་པར་བཀོད་ལ་རྨ་ཡོད་སའི་མཐའི་གནས་
དེར་བསྐོར་ལ་སྲད་བུ་ཕྲ་མོས་དམ་ལྷོད་མེད་པར་བཅིང་། དམ་སྐྱོན་བྱུང་ན་ཟུག་ལྡང་ཞིང་རྐང་པ་ཡིན་ན་ཀྱོག་ཆེ་ལ་
རྨའི་གོང་འོག་གཉིས་སྐྲངས་ན་ཤིང་ཆས་རྣམས་ཅུང་ཟད་ལྷོད་དུ་གཏོང་། གལ་ཏེ་ལྷོད་དྲགས་པའི་སྐྱོན་བྱུང་ན་
རུས་པ་ཆག་པོ་དང་ཚིགས་འཕྲུལ་འགྲོ་བས་རང་སོར་མི་སྡོད་ཅིང་རྣག་ཁྲག་མི་ཆོད་པ་དང་། ནད་ཀྱི་ཟུག་གཟེར་མི་
ཆོག་པ། ཆུ་བའི་ཤ་སྣ་གཏིང་དུ་འབྲོས་ཤིང་རུས་ཆོག་བསྣོལ་ནས་རིང་ཐུང་བྱུང་བ་སོགས་ལ་ཤིང་ཆས་ཀྱི་སྲད་བུ་
ཅུང་ཟད་དམ་དུ་བསྡམ་པར་བྱ་དགོས་ཤིང་། ན་ཟུག་མེད་ཅིང་རུས་ཆག་འབྱོར་ཐུབ་པ་བྱུང་བའི་རྗེས་ནས་ཤིང་
514



ཆས་རྣམས་བཀྲོལ་ལ་དེ་ནས་རྡོ་ཆུའི་ཆུ་ཚན་བསྟེན་པར་བྱ་དགོས་པ་ཡིན་ནོ། །
༤ ཚིགས་ཤོར་མལ་དུ་འཇུག་པ། ཚིགས་ཤོར་མལ་དུ་གཞུག་པའི་ཐབས་ལ་འཆོར་ས་དང་ཤོར་རྟགས་
གཞུག་ཐབས་བཅས་བསྟན་པ་ལས། འཆོར་ས་གཡས་ཤོར་དང་གཡོན་ཤོར་སྟེང་ཤོར་འོག་ཤོར་བཅས་རྣམ་པ་བཞི་
ཡོད་པ་དེ་ཡང་དཔུང་པ་ལ་ཨུ་ཟུར་ཁ་སྟེ་དཔུང་ཚིགས་སྟེང་ནས་གྱེན་དུ་སོར་བཞིའི་སར་སོག་པའི་རུས་པ་ཉག་པོ་
དེས་སྟེང་ནས་མནན་པས་སྟེང་དུ་མི་འཆོར་ཀྱང་ཕྱི་ནང་འོག་དང་གསུམ་དུ་འཆོར་བ་དང་། པུས་མོའི་སྟེང་དུ་ལྷ་ང་
སྟེ་པུས་མོའི་ཚིགས་སྟེང་དུ་གནས་པའི་རུས་པ་སྒོར་མོ་དེས་བཀབ་པས་སྟེང་དུ་འཆོར་མི་སྲིད་པ་དང་། རྒྱ་ཚིགས་
ཞེང་ཆེ་བ་དང་། མཁྲིག་མ་རུས་ལྷག་གཉིས་ཀྱིས་སྐྱོར་བས་གཡས་གཡོན་གཉིས་སུ་འཆོར་མི་སྲིད་པ་དང་། གྲུ་མོ་
གཞུ་མཆོག་གི་སྣ་ནས་བཀབ་ཅིང་། ལོང་ཚིགས་ཀྱི་སྣ་སྲེ་ལོང་གིས་བཀབ་པས་རྒྱབ་ཏུ་འཆོར་མི་སྲིད་པ་དང་། དཔྱི་
ལ་ཕྱིར་ཤོར་རིང་དུ་འགྲོ་ཞིང་། ནང་ཤོར་ཐུང་ངུར་འགྲོ་བའི་རྣམ་པ་གཉིས་སུ་ཡོད་པ་ཡིན་ནོ། །ཚིགས་ཤོར་བྱུང་
བ་དེ་དག་རྣམས་ངོས་འཛིན་པའི་རྟགས་ནི་ཟུག་གཟེར་ཅུང་ཟད་ཙམ་ལྡང་ཞིང་། འཕྲལ་དུ་སྐྲངས་ལ་བརྐྱང་བསྐུམ་
བྱེད་པའི་བྱ་བ་ཉམས་པ་དང་། གང་དུ་བོར་བ་དེ་ལ་འབུར་ཀྱོང་དང་རང་ཐུང་གི་རྟགས་སྣ་ཚོགས་འབྱུང་བ་ཡིན་
ཞིང་། དཔྱི་ཡི་ཕོ་མོ་གཏུག་མཚམས་ཀྱི་རུས་པ་སྤོག་མགོའི་ཐག་པ་ཆོད་པ་དང་། སོག་པའི་སྒྲོག་རུས་དང་འབྲེལ་
མཚམས་ཀྱི་མཉེན་ཐག་ཆོད་པ་གཉིས་ནི་བཅུག་ཀྱང་མི་སྡོད་ལ་རྐང་ལག་ཞ་རེངས་སུ་འགྱུར་བ་ཡིན་ནོ། །ཚིགས་
བུད་པ་དེ་དག་གཞུག་ཏུ་བཅུག་པའི་ཐབས་སྤྱིའི་སྒོ་ནས་བསྟན་པ་ནི། བུད་མ་ཐག་མ་སྐྲངས་གོང་གསར་པའི་དུས་
འཕྲལ་དུ་གཞུག་དགོས་ཤིང་གལ་ཏེ་རྙིངས་ནས་ཤ་སྐྲངས་པ་དང་། ཆུ་སེར་གྱིས་ཚིགས་བར་ཁེངས་ན་འབའ་
ཆའམ་སྦང་མའི་ལུམས་ཀྱིས་ཤ་དང་ཆུ་རྒྱུས་རྣམས་བཏུལ་ལ་མཉེན་པར་བྱས་ནས་གཞུག་ཅིང་། ཚིགས་ཤོར་གང་
ཡང་གཞུག་དུས་ཚིགས་ཁ་བྲལ་བར་བྱ་དགོས་ཏེ། ལུས་མི་གཞན་གྱིས་བཟུང་ནས་གང་ཤོར་བའི་ངོས་ཀྱི་ཡན་ལག་
ཐག་པས་ཤ་པགས་ལྷོད་བབས་སུ་མ་བཅུག་པར་གཅིག་གིས་དྲག་ཏུ་འཐེན་ལ་བསྡད། སྨན་པས་གང་ཤོར་བའི་
ངོས་སུ་ཕྱིར་རུས་པའི་མགོ་འབུར་བ་དེ་ནས་མཐེ་བོང་ངམ་དྲུ་བུས་ནང་དུ་འཕུལ་བ་དང་ཚིགས་ཁ་བྲལ་བ་དུས་
གཅིག་བྱས་ན། གང་ཤོར་ངོས་སུ་བཀན་དགོས་ཀྱང་ཁ་མ་བྲལ་བར་བཀན་ནས་ཚིགས་ཀྱི་ཁ་ཆག་ལ་འགྲམས་འགྲོ་
ཞིང་། ཚིགས་ཁ་བྲལ་ན་ཇི་ལྟར་བཀན་བཞིན་དུ་ཚུད་པར་འགྱུར་རོ། །ཡང་ན་ལུས་པོ་མི་གཞན་གྱིས་བཟུང་ནས་
གང་ཤོར་བའི་ཡན་ལག་ལ་ཐག་པ་བཏགས་ཏེ་ཐག་པའི་སྣ་ནས་འཐེན་ལ་ཐག་པར་དབྱུག་པ་ལན་གཉིས་གསུམ་
བརྡེག་པ་དང་། ཚུད་རྟགས་སུ་ཀྲོག་ཅེས་པའི་སྒྲ་འབྱུང་ཞིང་ཤོར་བའི་རུས་མགོ་འབུར་པོ་ནང་དུ་ནུབ་པ་དང་།
བརྐྱང་བསྐུམ་གྱི་བྱ་བ་བྱེད་བཏུབ་ཅིང་། ཟུག་གཟེར་བྲི་ན་ཚིགས་རང་གནས་སུ་ཚུད་པ་ཡིན་ལ། ཚུད་ནས་བརྟན་
515



པོ་ཡོང་བའི་ཕྱིར་ཤོར་ངོས་སུ་ཕྱིང་པ་བརྩེགས་པའི་དེབ་བཏང་ལ་ཆིངས་ཀྱིས་བསྡམས། གལ་ཏེ་ན་བ་དང་ཟུག་
གཟེར་མ་བྲི་ན་ཆིངས་བཀྲོལ་ལ་སྐབས་སུ་བལྟ་དགོས་ཤིང་། ཤོར་ཡོད་ན་བསྐྱར་དུ་བཅུག་ལ་ཆུ་ལྕག་བཏབ་པས་
ཟུག་གཟེར་མོད་ལ་འཆག ཚུད་པར་ངེས་པའི་ཡིད་ཆེས་བརྟན་པོར་བྱུང་ན་ཟས་བཅུད་ཅན་གྱིས་ལུས་ཟུངས་གསོ་
བ་དང་། ཤོར་ནས་ཡུན་ལོན་པ་དང་ཤོར་བའི་ལང་ཤོར་ཡོད་ན་ཚིགས་མཚམས་སུ་མེ་བཙའ་གདབ་ཅིང་། དེ་རྗེས་
ཆག་ཆིངས་དང་དེབ་བམ་སྐྱོགས་ཆིངས་བྱ་དགོས་པ་ཡིན་ནོ། །ཚིགས་ཤོར་བྱེ་བྲག་ཏུ་གཞུག་ཐབས་བསྟན་པ་ལ་
དཔུང་ཚིགས་བུད་ན་མཁྲིག་མར་ཐག་པ་བཏགས་ལ་སྨན་པས་ནད་པའི་མཆན་ཁུང་འོག་ཏུ་དྲུ་བུ་བཅུག་ནས་
ཡར་འཐེན། མི་གཞན་ཞིག་གི་ལག་པས་ཐག་པའི་སྣེ་ནས་ཐད་ཀར་འཐེན་པ་དང་། ཐག་པར་དབྱུག་པས་བརྡེག་
ན་འཕྲལ་དུ་ཚུད་པར་ངེས་སོ། །གྲུ་མོའི་ཚིགས་བུད་ན་དཔུང་པ་ནས་ཡར་འཐེན་པ་དང་། གཅིག་གིས་ལག་
ངར་ནས་མར་འཐེན་ལ་སྨན་པའི་ལག་མཐིལ་གྱིས་དལ་བུར་ནང་དུ་འཕུལ་ལ་ཚུད་པའི་ཚེ་ཕྱིང་པས་བསྡམས་ལ་
མགུལ་དུ་གདགས་པར་བྱའོ། །མཁྲིག་མའི་ཚིགས་བུད་ན་ཁོད་སྙོམས་པའི་སྟན་གྱི་སྟེང་དུ་ཕྱིང་པ་བཏིང་ལ་དེ་
སྟེང་ལག་པ་ཁ་སྦུབ་སློག་ནས་བཞག རྐང་པས་ལག་ངར་མནན་ལ་སོར་མོ་ནས་འཐེན་པས་ཚུད་པར་ངེས་ཤིང་། དེ་
ནས་ཞག་འགའ་སོང་རྗེས་དེ་སྟེང་མེ་བཙའ་གདབ་དགོས་སོ། །རྐང་ལག་གི་ཚིགས་ཤོར་བའི་ངོས་དེ་ཉལ་དུས་
གཟུགས་པོའི་འོག་ཏུ་མི་གཞུག་ཅིང་རྐང་པ་མཉམ་པར་བརྐྱང་ལ་གན་རྐྱལ་བྱས་ཏེ་ཉལ་དགོས། རྩིབ་མ་ཆག་ནས་
བུད་ན་འཇམ་ཞིང་འཕྲོད་པའི་ཁ་ཟས་འགྲངས་པར་ཟོས་ལ། མ་ཆག་ངོས་ཀྱི་འོག་ཏུ་རྡོ་རིལ་ཞིག་བཅུག་ལ་སྨན་
པས་སྟེང་ནས་བག་ཙམ་མནན་པར་བྱས་པས་འཕྲལ་དུ་ཕན་ཞིང་། དེ་རྗེས་འབྲས་ཚིགས་གར་མའམ་བག་ཕྱེའི་སྐྱོ་
མ་གར་མ་བྱུགས་རྗེས་དེ་སྟེང་སྤྱིན་ཆུ་བྱུགས་ལ་སྐྱི་དཀར་བཀབ་ནས་རས་སམ་སྲད་བུས་དཀྲིས། དེ་ནས་ལོང་རྩ་
གཡས་གཡོན་གཉིས་གཏར་ལ་ཆག་སྟེང་མེ་བཙའ་གདབ་དགོས་སོ། །པུས་མོའི་ཚིགས་བུད་ན་ལྷ་ང་ཡར་མར་
བྲོས་པས། དེ་ལ་རྗེ་ངར་ནས་མར་འཐེན་ཅིང་། བརླ་ཤ་ནས་ཡར་འཐེན་ལ་ལག་པས་ལྷ་ང་མལ་དུ་གཞུག་པར་བྱེད་
དོ། །མ་ལེ་བུད་ན་ གང་བུད་པའིཕྱོགས་ངོས་ཀྱི་འགྲམ་ཕུགས་ཀྱི་རུས་པ་འབུར་དུ་ཐོན་པ་དེ་མཐེ་བོང་གིས་
མནན་པ་དང་། ཨོལ་གོང་མཛུབ་མོས་བརྟེན་ལ་གཞུག་པར་བྱ་ཞིང་། གཉིས་ཀ་བུད་ན་སྨན་པའི་མཐེ་བོང་གཉིས་
ནད་པའི་ཁ་ནང་དུ་བཅུག་ལ་དེ་མིན་སོར་མོ་བཞི་པོས་མ་ལེ་གཉིས་ནས་སྐྱོང་ཞིང་ཅུང་ཟད་ཐུར་དུ་འཐེན་པ་དང་།
དེ་ནས་གྱེན་དུ་བཀན་ན་ཚུད་པར་འགྱུར། ཚུད་པའི་རྗེས་དེའི་མཚམས་སུ་མེ་བཙའ་གདབ་པར་བྱ་ཞིང་། གཞན་
ཡང་སུག་པའི་ཕྱེ་མ་སྣར་བཏབ་པས་སྦྲིད་པ་འབྱུང་བ་དང་དེས་ཚུད་པར་ངེས་པ་ཡིན་ནོ། །
༥རྩ་ཆད་ཁད་སྤུའི་བཅོས། རྩ་གང་ལ་ཡང་གྲི་མདུང་རྭ་སོགས་མཚོན་ཕོག་སྟེ་རྦད་ཀྱིས་ཆོད་ནས་ཁྲག་
516



ཤོར་ན་རྩ་ལ་ཁད་སྤུ་གཞུག་པ་ནི་མཁན་པ་དང་། མཚེ། ཉི་མ་མ་ལོག་གོང་གི་སྲད་ནུག གུར་གུམ། དོམ་མཁྲིས་
བཅས་སྦྱར་བའི་འདག་པ་རྨ་ནང་དུ་བརྫང་ལ་རྨ་རས་བཀབ་སྟེ་དེའི་སྟེང་དུ་བསིལ་བའི་སྔོ་སྒོ་མང་དང་། ཞོ་
བཙགས་པའི་གར་པོ་སྦྱར་པའི་འཇིབ་བསྟེན་པར་བྱ་ཞིང་། བྱང་སྡོམས་བྱ་བ་ནི་དེ་རྗེས་རྨ་ནས་སོར་དྲུག་བཅལ་
བའི་གོང་འོག་ཏུ་ཆུ་ནང་གི་རྡེའུ་འཇམ་པོས་མནན་ལ་རས་ཀྱིས་དམ་དུ་བཅིང་ཞིང་དེའི་སྟེང་ཕྱིང་པ་དམ་དུ་སྦྱར་
ཞིང་དེ་སྟེང་ཤིང་བྱང་གཉིས་རྩའི་གཡས་གཡོན་གཉིས་ལ་བཏང་བ་དང༌། ཡས་མས་གཉིས་ནས་རས་ཀྱིས་
བསྡམས་ལ་རྨ་ཁོལ་ཏེ་རྨ་འབུར་དུ་གཏོད་དེ་གསོ་དགོས་སོ། །ཨུར་ལ་མནན་པ་ནི་རྩའི་ཡས་མས་གཉིས་སུ་མེ་
ཡིས་མནན་དགོས་པའོ། །འོལ་ཁ་བསྒྱུར་བ་ལ་རྩ་རྒྱུད་བཅད་པ་དེའི་གོང་འོག་གཉིས་སུ་གཏེར་ཁ་གདབ་པར་
བྱ་དགོས་པ་ཡིན་ནོ། །ཁྲག་ཤོར་ཁོང་དུ་སྦ་བ་ནི་འབྲི་མོག་དང་། ཞུ་མཁན། མཁན་པ། རྒྱུ་ཚོས་རྣམས་བསྡུས་
ཁུར་དོམ་མཁྲིས། གུར་གུམ་དང་། གྲང་ན་ཤིང་ཚ་དང་། ཚ་ན་ལི་གི་དུར་བསྣན་ཏེ་སྦྱར་བ་ཁོང་སྨན་དུ་བསྟེན་པས་
ཁྲག་ཤོར་ཁོང་དུ་སྦེད་པར་བྱེད་དོ། །ཁྲག་རྩའི་རྨ་ཁ་རུལ་ནས་ཁྲག་ཤོར་ན་དོམ་མཁྲིས་དང་ཅུ་གང་མིའི་ནུ་
ཞོར་སྦྱར་བས་བཀྲུས་ལ་ག་བུར་དང་། དོམ་མཁྲིས། ཅུ་གང་། ཀ་ར་རྣམས་སྦྱར་བ་བཏབ་སྟེ་ལྕགས་ཀྱི་ལྗང་པས་
ཞེས་ལྕགས་ཤན་ནམ་ལྕགས་ཀྱི་བྱང་བུ་ལྟ་བུ་སྲབ་མོས་རྨ་ཁ་དྲག་ཏུ་མནན་ཅིང་ཏེལ་པས་བསྲེག ཚ་བ་སྐྱེས་ན་
བསིལ་སྨན་བསྟེན་པ་དང་། རླུང་དུས་བཅུད་ཅུང་ཟད་བསྟེན་པ་སོགས་གང་ལ་གང་འཚམས་ཀྱིས་བཅོས་དགོས་པ་
ཡིན་ཏེ། མདོར་ན་རྩ་ནད་ཁོང་ནས་སྨན་གྱིས་མ་བཅོས་པར་རྨ་ལ་གོང་གི་འཐེམས་དམ་པར་བྱས་ཀྱང་། ཁྲག་ཝ་
ཞེས་ཆུའི་རྦ་དྲག་ཏུ་འབབ་པ་ལྟར་ཁྲག་ཤོར་བ་བྱུང་ན་གསོ་དཀའ་བས་འཐེམས་བྱས་ཀྱང་དོན་མེད་དུ་འགྱུར་
རོ། །
༦ གནད་ཀྱི་བཅོས་ཐབས། གཉན་པའི་གནད་སོ་སོ་དང་སྦྱར་བའི་བཅོས་ཐབས་བསྟན་པ་དེ་ལ་ ཉའི་
གནད་རྣམས་མཚོན་གྱིས་བསྣད་ན་ཟན་དྲོན་གྱིས་བདུག་པའམ་ཡང་ན་སྦང་གླུམ་དང་། མཁན་པ། ཕབས།
གཡེར་མ། ལྕམ་འབྲུ་བཅས་བསྲོས་པའི་ཚ་འཇིབ་བྱུགས་པ་དང་། དེས་མ་ཐུབ་ན་ཉ་ཤ་དང་རྟ་བོང་ར་ལུག་སོགས་
སྲོག་ཆགས་དང་། གཅན་གཟན་བྱ་ཁྱི་སོགས་ཀྱི་ཞྭ་རིལ་སྣ་ཚོགས་འབྲུ་མར་དང་དྲི་ཆུར་བཙོས་པའི་ལུམས་ཀྱིས་
འདུལ་ཞིང་། རྨེན་བུའི་གནད་བརྒྱད་པོ་ཞར་ན་བཅོས་ཐབས་མེད་ཀྱང་བསྣད་ན་ཨ་གར་བདུན་པའི་ཕྱེ་མ་ར་ཞོར་
སྦྱར་བ་བྱུགས་ཏེ་ཕྱིང་དེབ་ཀྱིས་རྨ་ཡན་པར་མི་བཏང་བར་བྱ་ཞིང་། ཡང་ན་བྲག་ཞུན་དང་ཀླད་རུལ་ཚ་དང་སྦྱར་ལ་
བྱུག་པ་དང་། དེས་ཀྱང་མ་ཐུབ་ན་དེ་དག་ཀུན་ལ་རྨེན་བུ་སྣ་ཚོགས་སྦྱར་བའི་ལུམས་ཀྱིས་འདུལ་ཞིང་། ཁོང་དུ་ག་
བུར་དང་། གླ་རྩི། ཨ་གར་བཅས་ཀ་ར་དང་སྦྱར་ལ་གཏོང་། རླུང་རྩ་རྣམས་ཆད་ན་རྩ་རྒྱུད་དེའི་གོང་འོག་དང་། རླུང་
517



གསང་ཚིགས་པ་དང་པོ་དང་། དྲུག་པ། བདུན་པ། བྲང་གཞུང་དཀར་ནག་མཚམས་བཅས་མེས་བསྲུང་བ་དང་། རྨ་
ལ་འབའ་ཆ་དང་། ཟན་དྲོན། ཕབས། སྒ་དང༌། པི་པི་ལིང་། གོ་སྙོད། མཁན་པ་བཅས་སྦྱང་གླུམ་གྱིས་བསྲོས་པས་
ཡང་ཡང་བདུག་ཅིང་ཁྲག་རྩ་རྣམས་བསྣད་དེ་ཁྲག་ཤོར་ན་ཆུ་གྲང་གིས་བསྒྲུང་ཞིང་། སྒྱུ་མའི་རྩ་བ་དང༌། རྩ་རམ་
པའི་ཁ་ལོ་ཟོར་བ་ཞེས་པ་གཉིས་ཀྱི་རེང་བུ་རྨར་བརྫང་ལ་རྩ་རྒྱུད་དེའི་གོང་འོག་མེས་བསྲུང་། རླུང་ཁྲག་བསྡོངས་ན་
བསིལ་སྨན་གཏོང་བའམ་གཏར་ག་བྱ་བ་སོགས་བསྡོངས་ཟླ་གང་འབྲེལ་ལ་བརྟེན་ནས་རིག་པས་དཔྱོད་དགོས་
ཤིང་། རུས་པའི་གནད་རྣམས་གོང་གི་མགོ་བོ་བཞིན་དུ་བཅོས་པས་འཐུས་པ་དང་། ཆུ་རྒྱུས་ཀྱི་གནད་ཆེན་པོ་
རྣམས་ཆོད་ན་རྟ་དང་རྐྱང་གི་རྒྱུས་པས་རྩིང་ཞིབ་རན་པར་སྦལ་འགྲོས་ལྟར་ཡས་ལེན་མས་ལེན་དུ་བཙེམ་ཞིང་།
དེའི་རྨ་ལ་རྡོ་རྒྱུས་དང་། མཐིང་རྒྱུས། བ་ནུ། དོམ་མཁྲིས་བཅས་སྦྱར་བའི་ཕྱེ་མ་གདབ་ཅིང་། མོའི་གོང་འོག་ཆུ་བའི་
སྟེང་དུ་ཕྱིང་པ་གཅིག་སྟེང་དུ་གཅིག་བརྩེགས་ལ་བག་ཕྱེའི་སྐྱོ་མས་སྦྱར། དེ་སྟེང་སྲིན་བལ་ཟམ་པ་ལྟ་བུར་བཏང་སྟེ་
རྨའི་རླངས་ཐོན་པ་དང་། ཐལ་རྡུལ་སོགས་མི་ཤོར་བ་རྨ་ཁ་མི་མཐོང་བ་བཅས་ཀྱི་ཆས་སྲབ་མོ་བཏང་ལ་ཆིངས་ཀྱིས་
བསྡམ་པ་དང་། རྨ་ཁར་རེ་བལ་སྣུམ་དུ་བཙོས་པ་བསྟེན། ཆུ་རྒྱུས་ཕྲ་མོ་རྣམས་ཆོད་ན་ཧེལ་གེ་ཞག་ཚི་མེད་པ་རྨ་སྟེང་
དུ་སྦྱིན་གྱིས་ཟམ་ཐོག་འབུབས་པ་ལྟ་བུར་སྦྱར་ཏེ་གོང་འོག་ཏུ་ཟན་དྲོན་གྱིས་བདུག ཆུ་རྒྱུས་རེངས་འཁུམས་སུ་
གྱུར་ནས་རྐང་ལག་བརྐྱང་བསྐུམ་བྱེད་མི་བཏུབ་པ་དེ་ལ་བཅོས་ཐབས་མེད་ཅིང་། གལ་ཏེ་ཅུང་ཟད་བརྐྱང་བསྐུམ་
བྱེད་བཏུབ་ན་དང་པོ་རང་བྱུང་གི་ཆུ་ཚན་རིགས་ལྔ་གང་འཕྲོད་དམ། མ་འགྲུབ་ན་བདུད་རྩི་ལྔ་ལུམས་ཀྱིས་ཆུ་རྒྱུས་
ཀྱི་གནད་རེངས་འཁུམས་བྱུང་ས་དེ་སྦྱངས་ལ་དེ་ནས་དབྱར་ཡིན་ན་མེ་ཏོག་སྣ་ཚོགས་ཀྱི་ལུམས་སུ་གཞུག་པ་དང་།
དགུན་ཡིན་ན་སྦང་སྐམ་དང་རྟ་རྐྱང་གི་བཙོའམ་སྦངས། ལུག་གི་རིལ་མ་བཅས་ཆང་དུ་བཅོས་པའི་ལུམས་དང༌།
ཕུར་མོང་དང་། ཙནྡྲ་སྨུག་པོ། འོམ་བུ་གསུམ་ཆང་དུ་བཙོས་པའི་ལུམས་གང་རིགས་བྱ་ཞིང་། དེ་ཡང་མཚན་མོའི་
དུས་ལུམས་བྱ་བ་དང་། ཉིན་མོར་ཆང་དང་མར་ནག་གི་བསྐུ་མཉེ་བྱ་ཞིང་། ཤ་མར་བུར་ཆང་སོགས་བཅུད་ཀྱིས་ཆུ་
རྒྱུས་མཉེན་པར་བྱེད་པས་ཁོང་དུ་གཏོང་། དེ་རྗེས་བལ་ཚོ་ཅན་དང་། ཞུ་མཁན་གཉིས་ཆང་དུ་བཙོས་པའི་སྦྱོར་
བས་གྲིལ་བར་བྱས་རྗེས་གར་ཆང་བཟི་བ་འཐུངས་སུ་བཅུག་ལ་ཆུ་རྒྱུས་རེངས་འཁུམས་གང་བྱུང་ངོས་དེ་ནས་དལ་
བུས་འཐེན་ལ་སྐད་བཙིར་གྱིས་མ་ཤོར་བར་དུ་བརྒྱངས། དེ་ནས་ཆ་ཡིས་མ་འགྲམས་པར་བྱས་ལ་རིམ་པས་ཇེ་དྲག་
ཏུ་བརྐྱང་བསྐུམ་གྱི་བྱ་བ་བྱེད་རྒྱུ་བསླབ་ཅིང་། དེ་ཡང་འཐེན་དྲགས་ཏེ་ཆུ་རྒྱུས་རེངས་འཁུམས་ཀྱི་ནད་དེ་འགྲམས་
སམ་ཐོར་སོང་ན་དེ་དང་གང་ཉེའི་རྩ་ལ་གཏར་ཞིང་། རྡོ་རྐྱང་བོང་བུ་སོགས་ཀྱི་བཙོ་དྲོན་མོ་དང་། སྦང་མ། ཕབས།
གོ་སྙོད། འུ་སུ་སོགས་སྤྱོད་སྣ་སྦྱར་བའི་ལུམས་སུ་གཞུག་ཅིང་། བརྐྱང་བསྐུམ་བྱེད་རྒྱུ་དེ་བདེ་ཐང་ནང་བཞིན་དུ་སོ་
518



རུ་ཆུད་ན་ཆང་ངམ་དྲི་ཆུས་བཀྲུ་ཞིང་། བཤུལ་ཚིལ་ཏེ་རྟ་རྐྱང་བོང་བུའི་ཚིལ་བུ་དང་། ལོ་ལོན་པའི་མར་གྱིས་བྱུག་ལ་
མེ་ཉིས་བསྲོ་ཞིང་ལག་པས་མཉེ་བ་སོགས་སྤྱིར་ན་ཚད་ནད་བསིལ་གྱིས་མ་ཐུབ་ན་ལོག་གནོན་དྲོད་སྦྱོར་དང་། གྲང་
ནད་དྲོད་ཀྱིས་མ་ཐུབ་ན་ལོག་གནོན་བསིལ་དུ་བསྟེན་ཞིང་། ཟས་དང་སྤྱོད་ལམ་ཡང་གོང་དུ་རྨ་སྤྱིའི་སྐབས་སུ་
བཤད་པ་ལྟར་བྱ་དགོས་པ་ཡིན་ནོ། །། །
ཀོང་སྤྲུལ་ཟིན་ཏིག་ལས། ལག་པ་ཆག་ན་རྨ་སྨན་གྱིས་འབུར་བྱ། དེ་སྟེང་རྩི་དཀར་འཁོར་མོར་བཞག་པའི་
སྟེང་རི་བོང་སྤུའམ་མ་རྙེད་ན་བལ་གྱིས་དཀྱི། དེ་སྟེང་ཤིང་བྱང་བཞག་དགོས་པས་དེའང་དཔུང་པ་ག་ན་ནང་དུ་
རང་གི་མཁྱིད་གང་དང་། ཕྱི་ནས་མཐོ་གང་ཡོད་པའི་ཤིང་བྱུང་སྲབ་ལ་ལྡེམ་པ་གང་འོས་བཞག་ལ་སྣལ་མས་བསྡམ།
དེབ་དང་སྣལ་མ་ཐམས་ཅད་ཧ་ཅང་དམ་མི་ཉན་པས་ཧྲིལ་པོར་དཀྲི། སེན་མོའི་མདོག་དམར་ཞིང་ལག་མགོ་ལ་
དྲོད་ཐོག་ན་འབྱོར་རྟགས་དང་། དེ་ལས་གོ་ལྡོག་ན་མི་འབྱོར། རིམ་གྱིས་འབྱོར་བ་ན་རྩི་དཀར་ཤབ་པས་རང་གློད་
དུ་འགྲོ། རྐྱང་པའང་དེས་འགྲེ། རྟ་ནོར་ཆག་དུས་ཀྱང་རྩི་དཀར་དང་སྤེན་མའི་དེབ་ཀྱིས་སྔར་བཞིན་དཀྲི། མཛུབ་མོ་
ཆག་ན་ལྕམ་སྡོང་ཧོ་འབུད་ཀྱིས་དེབ་བཏང་ཞིང་དཀྲི། མཛུབ་མོ་ཆད་ན་གྲི་རྣོན་པོས་བཅད་ནས་མར་ཁུ་བླུག་ལ་
དེབ་བྱ། རྒྱུ་མ་ལུག་ན་ཆུ་དྲོད་ཉག་ཙམ་ཡོད་པས་ཁྲག་བཀྲ ། ཚིལ་རྣམས་ཆུ་དྲོན་གྱིས་དྲོད་རྒྱབ་ནས་ནང་དུ་བཙུད།
གླ་རྩི་དང་དོམ་མཁྲིས་བཏབ། ཞིབ་མོ་མིན་ཙམ་དུ་ལེགས་པར་བཙེམ། ཐེར་ཁུག་གི་ཐད་ནས་ལུག་ན་བཅོས་རྒྱུ་
མེད།
དཔུང་པ་བུད་ན་མི་གཅིག་གིས་རྒྱབ་ནས་དམ་པར་བཟུང་། ལྷ་རྗེས་ལག་དཔུང་ནས་འཐེན་པས་ཐིམ་སྒྲ་
གྲགས་ན་ཚུད་རྟགས་ཡིན་པས་མགུལ་དུ་བཅིངས་ལ་སྤྱོད་ལམ་གཟབ། ལག་པ་བུད་ན་ས་ཁོད་སྙོམས་པ་ཞིག་གི་
སྟེང་དུ་ཕྱིང་པ་བཏིང་། ལག་པ་ཁ་སྦུབས་དྲང་པོར་བཞག་ནས་རྐང་པས་བརྫིས་པས་ཚུད་འོང་།
རྐང་པ་བུད་ན་གར་བུད་པའི་ས་ནས་སྔ་མ་ལྟར་ཚུར་བསྲངས་ནས་བཙུད།
པུས་མོ་བུད་ནའང་བཙུད་ཐབས་སྔར་ལྟར་དང༌། ཐམས་ཅད་ལ་རྗེས་གཅོད་རྔབས་རུ་དང་ཆུ་ལུམས་
སོགས་བྱ།
མ་ནེ་བུད་ན་སྣ་ནང་དུ་དུད་རྒན་བཏབ་པས་སྦྲིད་པ་བྱུང་ན་ཚུད་ངེས། ཐུར་སེལ་གྱི་རླུང་ལོག་པ་དང་གྲང་
གཞི་སོགས་ཀྱིས་གཞུང་ལུག་ན། འཕོང་སྟོད་དང་། ཁོག་སྟོད། འཕོང་མཐོ་བར་བསྟོད། ཁོག་སྟོད་སྐུར་ཞིང་དམའ།
མར་ཁུ་ཐོན་ཡག་བྱས་པ་དྲོད་ཉག་ཙམ་ཡོད་པས་བཀྲུ། རས་སྣུམ་ཚོས་བྱས་པས་ནང་དུ་བསྡིག ཕྱིང་པ་སྣུམ་ཚོས་
དང་ཆུ་སྲིན་སྡེར་མོ་བཏབ་པ་བླུག་ནས་བརྫང་། ཁོང་སྨན་སྦྲུལ་ཞགས་བཅུ་གཉིས་དང་བཅོ་བརྒྱུད་པ་རྣམས་ཟབ།
519



ཡང་ན་སྦྲུལ་ཞགས་པ། ད་ཏྲིག་མོན་ཆ་ར། སྒ་སྐྱ། དཀར་པོ་ཆིག་ཐུབ་ཆ་མཉམ་ལྔ་སྦྱོར་རམ། སྦྲུལ་ཞགས། མོན་ཆ།
སྒ་སྐུ། རམ་བུ་ཆིག་ཐུབ་བཞི་སྦྱོར་མར་ཁུས་འཕུལ། འབའ་ཆ་དང་རུས་རྙིང་སྣུམ་ལྡན་གྱིས་དྲོད་དུག་བྱ། རྗེས་
གཅོད་མདོ་རོ་སྲང་ཆེན་དང་། དཔྱི་མིག་གཉིས་སུ་མེ་བཙས་བསྡམ་མོ། །རྨའི་ཁྲག་ཤོར་ཅིས་ཀྱང་མ་ཐུབ་པ་དང་།
རྒྱུ་གཟེར་ཁྲག་བཤལ་འབྱམས་པ། སྣ་ཁྲག་ཚབས་ཆེན་སོགས་ལ་སུག་སྨེལ། མཚེའི་ཁརྡའམ་ཐལ་བ། མཚལ། དོམ་
མཁྲིས། ཤིང་ཚ་རྣམས་ཀྱི་ཕྱེ་མ་ཆུ་གྲང་གིས་འཕུལ་བ་ཟབ། ཅེས་སོ། །གསོ་རིག་སྙིང་བསྡུས་སྐྱ་རེངས་གསར་པ་
ལས་བསྟན་པའི་བརྡབ་འགྲམས་རྨས་སྐྱོན་གྱི་རིགས་བཅོས་ཐབས་སྟབས་བདེ་ཁ་ཤས་འདིར་བཀོད་པ་ལ་
གསུམ་པ། ཀླད་པ་འཁྱོམས་པ།
ཀླད་པ་འཁྱོམས་པའི་ནད་ཟེར་བ་དེ་ནི་བརྡབ་འགྲམས་རིགས་ཀྱིས་ཀླད་མཚོར་འཁྱོམ་ཐེབས་ནས་དབང་
པོའི་འབྱེད་འཛུམ་དང༌། ཡན་ལག་འགུལ་བསྐྱོད་སོགས་ལ་ཤུགས་རྐྱེན་ཐེབས་པའི་ནད་ཅིག་རེད།
གཅིག སློང་རྐྱེན། །
རྒྱུད་ལས། ཚུར་ཕོག་ཉེ་དང་ཤུགས་ཆེན་ལྗིད་ཅན་དང་། །རྟུལ་ཕོག་རུས་དང་ཕྲད་པར་མ་གྱུར་ཀྱང་། །དེ་
ལ་ཕལ་ཆེར་ཉེས་སྐྱོན་བྱུང་བ་མང་། །ཞེས་བསྟན་པ་ལྟར། རྡོ་དང་དབྱུག་པ་སོགས་མགོ་བོར་ཚུར་ཕོག་པ་དང་།
ཉེ་ས་ནས་ཕོག་པ། ཤུགས་ཆེན་པོར་ཕོག་པ། ལྗིད་ཅན་ཕོག་པ། རྟུལ་བ་ཕོག་པ་བཅས་ཀྱི་རྐྱེན་པས་ཕྱིའི་ཤ་རུས་ལ་
གཤག་བཅད་རྡེབ་གཞོམ་སོགས་ཀྱི་ནད་རྟགས་ཆེར་མ་མངོན་རུང་ནང་ཀླད་པའི་མཚོ་འཁྱོམས་པ་དང་། སྤྱི་བཙན་
པ། དར་རལ་བ་སོགས་ཀྱི་ནད་སྐྱོན་བཟོ་གི་ཡོད་པ་རེད། །
གཉིས། ནད་རྟགས།
རྒྱུད་ལས། འགྲམས་ལ་སྟེང་སྲུབས་ཞིག་ན་གོམ་པ་འཁྱོར། །མིག་འཛུམ་མི་ཤེས་སྐྱུག་ཅིང་མགོ་འཁོར་
ཟི། །བར་གྱི་རྒྱ་བེར་དེ་སྟེང་རྩ་ཆུ་ཚ། །མིག་དམར་སྣ་ཁྲག་འཛག་ཅིང་དང་ག་འགག །འོག་གི་མཚོ་འཁྱོམས་དྲན་
མེད་སྐུགས་པ་འཆལ། །ཞེས་བསྟན་པ་ལྟར། སྟེང་རུས་གདུང་གི་སྲུབས་ཞིག་པ་དང་། བར་ལྷ་བའི་རྒྱུ་བེར་བ།
འོག་ཀླད་པའི་མཚོ་འཁྱོམས་པ་སོགས་བྱས་ན་དེས་མགོ་བོ་ན་ཞིང་ཟི་འཁྱོམ་ལངས་པ་དང་། ལུས་འདར་ཞིང་
520



འགྱེལ་བུབ་བྱེད་པ། སྐྱུག་པ་ཤོར་བ། གོམ་པ་འཁྱོར་བ། མིག་འཛུམ་མི་ཤེས་པའམ་ཆེ་ཆུང་ཤོར་བ། མིག་སྤྲིན་
དམར་མོ་ཆགས་པ། སྣ་ཁྲག་འཛག་པ། ཐ་ན་དྲན་པ་ཤོར་ནས་ལྐུགས་པའམ་འཆལ་འགྲོ་བ། ཁ་གདངས་དཀའ་བ།
སོ་ཡིས་སུ་མོ་ལྡད་མི་ཐུབ་པ། རྐང་ལག་སྦྲིད་ཅིང་དྲོད་དང་ཚོར་བ་ཉམས་པ། སྐད་ཤུགས་ཆག་པ། རྩ་ཆུར་ཚ་རྟགས་
ཆེ་བ་སོགས་ཀྱི་མངོན་ཚུལ་ཡོད་པ་རེད།
གསུམ། བཅོས་ཐབས།
རྒྱུད་ལས། མཚོ་འཁྱོམས་རྒྱུ་ཆིངས་བསྡམས་ལ་རྡོ་སྦྱོར་བསྟེན། །ཀླད་པ་སྨན་སྒ་བུ་རམ་སྦྱར་ལ་བཏང་། །
སྒོ་གསུམ་མེས་གནན་རྗེས་ལ་སྨན་མར་སྦྱར། །ཞེས་བསྟན་པ་ལྟར། ཐོག་མར་དར་རས་སམ་ཕྲ་རས་ཀྱིས་མགོ་
བོའི་འགྲོས་དང་བསྟུན་ནས་སྡོམ་ཆིངས་རན་པོ་བྱས་རྗེས་སྨན་སྦལ་རྒྱབ་བཅོ་ལྔ་དང༌། བྱ་ཁུད་བདུད་རྩི་གསུམ་
སྦྱོར། འབྲི་ལུགས་ཐིག་སྨན་ཆེན་མོ། བྱུར་དམར་ཉེར་ལྔ། མུ་ཏིག་ཉེར་ལྔ། སཱ་རའི་ཤེས་བརྩོན་སོགས་རྒྱུན་སྤྱོད་
སྨན་སྦྱོར་སྤྱི་དང་། དེ་བཞིན་རྒྱུད་དང་ཉམས་ཡིག་ཁག་ནས་བསྟན་པའི་འབྲེལ་ཡོད་སྨན་རྫས་དང་། སྨན་སྦྱོར་
རིགས་གང་ལ་དེ་འཚམ་གྱི་སྒོ་ནས་བེད་སྤྱོད་གཏོང་བ། མཚོགས་མ་དང་། སྤྱི་གཙུག ལྟག་སྡུད་བཅས་ལ་མེ་བཙའ་
གདབ་པ། མཇུག་ཏུ་འབྲས་བུ་གསུམ་གྱི་སྨན་མར་བསྟེན་པ། ངལ་གསོ་བྱེད་པ་སོགས་ལ་བརྟེན་ནས་བཅོས་དགོས་
ཀྱི་རེད། ནད་འདི་དུས་ཐོག་ཏུ་ཡག་པོ་བཅོས་མ་ཐུབ་ན་ཡན་ལག་ཞ་བ་དང་། ཁ་མིག་གཡོ་བ། བརྒྱལ་གཟེར་རྒྱག་
པ་སོགས་ཀྱི་རྗེས་འབྲས་བཟོ་གི་རེད། །
ཐལ་རྒྱབ་བཅོ་ལྔ་ནི། སྦལ་རྒྱབ་དང་མདུང་རྩེ། གངས་ཐིགས། ཅོང་ཞི། ཅུ་གང་། ཁབ་ལེན། འབྲུག་རུས།
གསེར་བྱེ། འབྲི་ཏ་ས་འཛིན། རེ་རལ། དོམ་མཁྲིས། གུར་གུམ། ཚེར་སྔོན། ཨ་བྷི་ཁ། མུ་ཏིག་བཅས་ཡིན།
བཞི་པ། རུས་པར་གས་ཆག་ཤོར་བ།
རུས་པར་གས་ཆག་ཤོར་བ་ཟེར་བ་དེ་ནི་བརྡབ་འགྲམས་རྨས་སྐྱོན་རིགས་ཀྱིས། སྒྲོག་རུས་དང་། རྩིབ་རུས།
སྐེད་ཚིགས་སོགས་བྱང་ཁོག་གི་རུས་པ་དང་། དཔུང་རྐང་། བརླ་རྐང་སོབ་ས་ཡན་ལག་གི་རུས་པ་ཆག་སྐྱོན་ཤོར་
བར་ཟེར་བ་རེད།
521



གཅིག སློང་རྐྱེན། །
བརྡབ་བརྡུང་ཕོག་པ་དང་། བཙིར་གནོན་འཁེལ་བ། གཅུས་བཀན་ཤོར་བ་སོགས་ཀྱིས་སློང་གི་ཡོད་པ་རེད།
གཉིས། ཆག་ལུགས།
རྒྱུད་ལས། ཆག་ལུགས་མ་ལ་བུ་ ཐོགས་ཆག་པ་དང༌། །སྨྱུ་གུ་ཁ་དང་སྡུམ་ཆག་གྲུམས་པ་བཞི། །ཞེས་
བསྟན་པ་ལྟར་“ མ་ལ་བུ་ཐོགས་” ཞེས་ལག་ངར་ལྟ་བུ་རུས་རྐང་ཆེ་ཆུང་གཉིས་མཉམ་གཤིབས་སུ་གནས་པ་དེ་
ལས་ཆུང་བ་ཆག་སྟེ་ཆེ་བ་སྐྱོན་མེད་དུ་གནས་པ་ལྟ་བུ་དང་། “ མྱུ་གུ་ཁ་” ཞེས་ཐད་ཀར་མ་ཡིན་པར་འཕྲེད་གསེག་
ཏུ་ཆག་པ། “སྡུམ་ཆག་” ཅེས་ཐད་ཀར་འཕྲེད་ཆག་ཕྱིན་པ། “ གྲུམས་པ་” ཞེས་ཆག་ནས་སིལ་རྒྱུག་ཏུ་གྱུར་པ་
བཅས་ཡིན་པས་དེ་དག་ནི་སྔ་མ་ལས་ཕྱི་མ་ཕྱི་མ་གསོ་དཀའ་ཞིང་ཉེན་ཆེ་བ་ཡིན་ནོ། ། །
གསུམ། ཆག་རྟགས།
ཆག་རྟགས་གྲང་ཞིང་འཁྲོག་ལ་འགུལ་མི་ནུས། །རླུང་ཅན་སྦེག་དང་སྡུམ་ཆག་གྲུམས་པ་དང་། །རྨ་ཅན་
ཟས་ཀྱིས་མ་ཐེག་གསོ་བ་དཀའ། །ཞེས་བསྟན་པ་ལྟར། སྤྱིར་རུས་པ་ཆག་ཕྱིན། གང་ཆག་པ་དེའི་གནས་སུ་ན་
ཟུག་ཛ་དྲག་པོ་གཏོང་བ་དང་། སྐྲངས་ནས་སྨུག་ཐིག་དོན་པ། འཁྱོག་དབྱིབས་དང་འབུར་གཤོང་དོན་པ། གཅིག་
ཤོས་དང་བསྡུར་ན་རིང་ཐུང་ཤོར་བ། འགུལ་སྐྱོད་མི་ཐུབ་པ། ཆག་སར་གནོན་གཟེར་ཆེན་པོ་ཡོད་པ། འགུལ་
བསྐྱོད་གཏོང་སྐབས་འཁྲོག་སྐད་རྒྱག་པ། ལུས་ཁམས་ལ་རྡུལ་གྲང་རྒྱག་པ། གདོང་མདངས་ཉམས་ནས་སྐྱ་བོར་
གྱུར་པ། འཕར་རྩའི་རྒྱུ་བ་ཕྲ་ལ་ཞན་ཅིང་གྲངས་མགྱོགས་པ་སོགས་ཀྱི་མངོན་ཚུལ་ཡོད་པ་ཡིན། །
བཞི། བཅོས་ཐབས།
བཅོས་ཐབས་བཅིངས་དང་ཁོང་སྨན་སྐྱོགས་ཀྱིས་བཅོས། དང་པོ་བཅོས་ ཐབས་འཐེན་ ལ་རུས་ ཁོད་
མཉམ། །རིང་ཐུང་མ་ཆག་སྔོན་དང་མཐུན་པ་གཅེས། །ཞེས་བསྟན་པ་ལྟར། ཐོག་མར་རུས་པ་དེ་ཚོའི་རྒྱུན་ལྡན་
གྱི་གྲུབ་ཚུལ་དང་། བཟོ་དབྱིབས། གནས་སྟངས་བཅས་གང་འདྲ་ཡིན་མིན་གསལ་རྟོགས་རྒྱུས་མངའ་ཡོང་བ་བྱས་
པའི་སྔོན་འགྲོའི་ཆ་རྐྱེན་འོག་གང་ཆག་པ་དེ་ཉིད་ཀྱི་རང་འགྲོས་དང་མཐུན་པའི་གནས་སྟན་ཁོད་སྙོམས་སྟེང་།
522



ཆག་ངོས་ཀྱི་མགོ་མཇུག་གཉིས་ནས་དྲག་ཏུ་འཐེན་པ་དང་སྦྲགས། མཐེ་མོས་ཆག་སྣེ་གཉིས་ཕན་ཚུན་མཉམ་ཞིང་
འདྲོང་པོར་བསྒྲིག་ཐུབ་པ་བྱས་རྗེས་རང་འགྲོས་དང་མཐུན་པའི་སྲིན་བལ་བར་འཚང་ཡོད་པའི་ཤིང་བྱང་གཡས་
གཡོན་ནམ་རྒྱབ་མདུན་དུ་བཏང་ནས། ཕྲ་རས་ཀྱིས་སྡོམ་ཆིངས་བརྟན་འཇགས་བྱེད་དགོས་པ་དང་། ད་དུང་སྨན་
བྱ་ཁུད་ཁྱུང་བསྣན་དང་། སྟབ་སེང་ལྔ་( གཟེར་འཇོམས། ཚེར་སྔོན། རྩ་ཨ་བ། དོམ་མཁྲིས་)པ། སྦལ་རྒྱབ་བཅོ་ལྔ།
སྟར་བྱང་ལྟ་བུ་སྟབ་སེང་ཁུ་བས་སྨན་རྟ་བྱས་ཏེ་ཡུན་མཐུད་དེ་གཏོང་བ་དང་། ཟས་སྐོམ་གསར་བཅུད་རིགས་
བསྟེན་པ། འགུལ་བསྐྱོད་མི་སྔས་པ་སོགས་ལ་བརྟེན་ནས་བཅོས་དགོས་པ་ཡིན་ནོ། །
ལྔ་པ། ལ་ཚིགས་བུད་པ།
ལྷུ་ཚིགས་བུད་པའམ་ཤོར་བ་ཟེར་བ་དེ་ནི་ཡན་ལག་གི་ཚིགས་ཆེན་བཅུ་གཉིས་པོས་མཚོན་ལྷུ་ཚིགས་གང་
རུང་ཞིག་རང་གནས་ལས་གྱུར་ཏེ་སྐྲངས་པོ་གཟེར་ཟུག་དང་བཅས་འགུལ་བསྐྱོད་མི་ཐུབ་པར་གྱུར་པ་དེར་ཟེར་བ་
གཅིག སློང་རྐྱེན།
བརྡབ་འགྱེལ་བྱུང་བ་དང་། གཅུས་འཐེན་ཤོར་བ། ཁེན་འཁོན་བྱུང་བ་སོགས་ཀྱིས་སློང་གི་ཡོད་པ་རེད།
འཆོར་ས། འཆོར་ས་གཡས་གཡོན་སྟེང་འོག་རྣམ་པ་བཞི། །དཔུང་པ་པུས་མོ་སྟེང་དུ་འཆོར་མི་སྲིད། །རྒྱུ་ཚིགས་
མཁྲིག་མ་གཡས་གཡོན་འཆོར་མི་སྲིད། །གྲུ་མོ་ལོང་ཚིགས་རྒྱབ་ཏུ་འཆོར་མི་སྲིད། །དཔྱི་ལ་ཕྱི་ཤོར་ནང་ཤོར་རྣམ་
པ་གཉིས། །ཞེས་བསྟན་པ་ལྟར་རྟོགས་པར་བྱེད་དགོས་པ་ཡིན་ནོ། །
གཉིས། བུད་པའི་རྟགས།
ཤོར་རྟགས་ཟུག་གཟེར་ཅུང་ཟད་ཙམ་ལ་ལྡང༌། །མོད་དུ་སྐྲངས་ཤིང་བརྐྱང་བསྐུམས་བྱ་བ་ཉམས། །གང་
ཤོར་འབུར་ཀྱོང་རིང་ཐུང་འབྱུང་བ་ཡིན། །ཞེས་བསྟན་པ་ལྟར། སྤྱིར་བུད་ཤོར་བྱུང་བའི་ཚིགས་མཚམས་དེར་ན་
ཟུག་ཆེན་པོ་གཏོང་བ་དང་། འཕྲལ་མར་སྐྲངས་ཡོང་བ། བརྐྱང་བསྐུམ་སོགས་ཀྱི་འགུལ་བསྐྱོད་ཡོངས་སུ་ཉམས་པ།
ཚིགས་མཚམས་ལ་རྒྱུན་ལྡན་དང་མི་འདྲ་བའི་ཀྱོང་འབུར་མངོན་པ། བཟོ་དབྱིབས་འགྱུར་བ། རིང་ཐུང་མི་སྙོམས་
523



པ་མ་ཟད། ད་དུང་དཔྱིའི་གཏུག་ཐག་གམ་འཛིན་ཐག་ཆུ་བ་དང་། དཔུང་པའི་གཉེན་ཐག་ཆུ་བ་ནར་བ་ཡིན་ཚེ་
ཚིགས་བརྒྱུས་ཀྱང་མི་སྡོད་པར་ཞ་འཐེངས་སུ་གྱུར་པ་བཅས་ཀྱི་ནད་རྟགས་ཡོད་པ་ཡིན་ནོ། །
གསུམ། བཅོས་ཐབས།
གཞུག་ཐབས་མ་སྐྲངས་གསར་དུས་མོད་ལ་གཞུག །རྙིང་ནས་ལུམས་ཀྱིས་ཤ་ཆུ་བཏུལ་ལ་གཞུག །གང་ཡང་
ཚིགས་ཁ་བྲལ་ལ་དྲག་ཏུ་འཐེན། །ཤོར་ངོས་རུས་པའི་མགོ་ནས་ནང་དུ་འཕུལ། །ཚིགས་ཁ་བྲལ་ནས་གང་ཤོར་
ངོས་སུ་བཀན། །མ་བྲལ་བཀན་ན་ཚིགས་ཁ་ཆག་ཅིང་འགྲམས། །བྲལ་ན་ཇི་ལྟར་བཀན་བཞིན་ཚུད་པར་
འགྱུར། །སྒྲ་བྱུང་འབུར་པོ་ནུབ་དང་བརྐྱང་བསྐུམ་བཏུབ། །ཟུག་གཟེར་བྲི་ན་གནས་སུ་ཚུད་པ་ཡིན། །བརྟན་
པར་བྱ་བ་དེབ་བཏང་ཆིངས་ཀྱིས་བསྡམས། །ན་དང་ཟུག་མ་བྲི་ན་སྐབས་སུ་བལྟ། །ཡིད་ཆེད་བརྟན་པར་གྱུར་
ནས་བཅུད་ཀྱིས་གསོ། །ཡུན་ལོན་ཤོར་ལོངས་ཡོད་ན་མེ་བཙའ་གདབ། །དེ་རྗེས་ཆིངས་དང་སྐྱོགས་སུ་གཞུག་
པར་བྱ། །ཞེས་གསལ་བར་བསྟན་ཡོད་སྟབས་གསལ་འདེབས་མི་དགོས་པ་ཡིན་མོད་ཀྱང་། ཐོག་མར་དཔེ་རིས་
སམ་དཔེ་གཟུགས་ལ་བལྟས་ནས་ལྷུ་ཚིགས་སོ་སོའི་རྒྱུན་ལྡན་གྱི་གྲུབ་ཚུལ་དང་། གནས་སྟངས། ཁྱད་ཆོས་སོགས་
ཇི་ལྟར་ཡིན་པ་གསལ་པོར་རྟོགས་པ་དང་། རྒྱུས་མངའ་ཡོང་བ་བྱས་པའི་སྔོན་འགྲོའི་ཆ་རྐྱེན་འོག་གཞི་ནས་བརྒྱུ་
ཐབས་བྱེད་དགོས་ཤིང༌། དེ་ཡང་ལྷུ་ཚིགས་གང་ཞིག་ཡིན་རུང་ཡག་ཤོས་སུ་བུད་ཤོར་བྱུང་མ་ཐག་པའི་གསར་པ་སྟེ་
སྐྲངས་མེད་པའི་སྐབས་དེ་རང་དུ་བརྒྱུ་གཞུག་བྱེད་དགོས་པ་དང་། ཚིགས་ཤོར་གང་ཞིག་ཡིན་ཀྱང་སྡོད་ཕྱོགས་ཡག་
པོ་བྱས་རྗེས་སྔ་སོར་དེ་ཉིད་དྲག་ཏུ་འཐེན་ནས་ཚིགས་མཚམས་ཕན་ཚུན་གཉིས་ཀ་ཅུང་ཟད་གདངས་པར་བྱས་པ་
དང་སྦྲགས། དེ་འཕྲལ་རུས་ཚིགས་ཕྱིར་འབུད་དེའི་མགོ་ནས་མཐེ་མོས་མནན་ཏེ་རང་གནས་སུ་འབུད་འདེད་
བཏང་བས་“ གེ་སྡིག་” ཅེས་པའི་སྒྲ་ཐོན་པ་དང་མཉམ་དུ་འབུར་ཀློང་བསྲངས་ནས་ན་ཟུག་འཇགས་པ་དང༌།
འགུལ་བསྐྱོད་ཐུབ་པ་བཅས་བྱུང་ན་རང་གནས་སུ་ཚུད་པའི་རྟགས་ཡིན་པས་དེར་སྲིན་བལ་ལྟ་བུའི་བར་འཚར་
བཏིང་ནས་ཕུ་རས་ཀྱིས་རང་སར་སྡོམ་ཆིངས་བྱས་ཏེ་བརྟན་ཆགས་བྱེད་དགོས་པ་དང་། ད་དུང་སྨན་བསམ་ཁྱུང་
དང་། སཱ་རའི་ཤེས་བརྩོན། སྤོས་ཁྱུང་སོགས་རྒྱུན་སྤྱོད་སྨན་སྦྱོར་གྲོས་དང་། དེ་མིན་འབྲེལ་ཡོད་སྨན་སྦྱོར་རིགས་
སྤྱོད་ནས་གཉན་ཁ་གཅོག་པ་དང་ཆུ་སེར་སྐེམ་པ་བཅས་བྱས་པ་བརྒྱུད། ད་དུང་ཆུ་སེར་འཁོར་ནས་ན་ཟུག་གཏོང་
བ་སོགས་བྱས་ཚེ་སྦྱར་རྒྱག་པ་དང་། རྭ་འཇིབས་རྒྱག་པ། ནད་དམིགས་སུ་མེ་བཙའ་གདབ་པ་སོགས་ལ་བརྟེན་
ནས་བཅོས་དགོས།
524



ས་བཅད་བཞི་པ། ཁྲག་ཤོར་བ།
ཁྲག་ཤོར་གྱི་ནད་ཟེར་བ་དེ་ནི་རྨས་སྐྱོན་རིགས་ཀྱིས་འཕར་རྩ་བཅད་དེ་ཁྲག་ཤོར་ནས་མ་ཆོད་པའི་རིགས་
ལ་ཟེར་བ་རེད།
གཅིག སློང་རྐྱེན། །
རྒྱུད་ལས། རྩ་ཡི་ཁྲག་ཤོར་རུལ་བ་བཅད་པ་གཉིས། །ཞེས་བསྟན་པ་ལྟར་མཚོན་རྣོའི་རྨས་སྐྱོན་རིགས་
ཀྱིས་ཁྲག་རྩ་བཅད་པ་དང་། ཡང་ན་རྨ་ངན་ནད་སྐྱོན་རིགས་ཀྱིས་ཁྲག་རྩ་རུལ་བ་སོགས་ཀྱིས་རྐྱེན་པས་སློང་གི་ཡོད་
པ་རེད། །
གཉིས། ནད་རྟགས། །
རྨ་ཁ་ནས་ཁྲག་དོན་ཏེ་མ་ཆོད་པར་མུ་མཐུད་དེ་ཤོར་བ་དང་། ད་དུང་འཕར་རྩ་ཆེན་པོ་ཆོད་པ་ཡིན་ན་ཁྲག་
མདོག་དམར་ཞིང་དོན་ཤུགས་ཆེ་བས་འཐོར་ཡོང་བ་ལྟར་བྱེད་པ་དང་། ནད་པའི་བཞིན་མདངས་སེར་པོར་གྱུར་
ནས་དྲན་པ་འཐོར་བ་དང་། མགོ་ཡུ་འཁོར་ནས་འགྱེལ་བུབ་བྱེད་པ། ཁ་སྐོམ་པ། འཕར་རྩའི་ཤེད་ཤུགས་ཉམས་པ་
སོགས་ཀྱི་མངོན་ཚུལ་འབྱུང་བ་ཡིན།
གསུམ། བཅོས་ཐབས།
རྒྱུད་ལས། རྦད་ཚོད་ཤོར་ན་རྩ་ལ་ཁད་སྤུ་གཞུག །བྱང་ཐེམ་བྱ་དང་ཨུར་ལ་མནན་པ་དང་། །འོལ་ཁ་བསྒྱུར་
དང་ཁོང་དུ་སྦ་བའོ། །ཞེས་བསྟན་པ་ལྟར་གྱི་རྩ་དོན་ལ་གཞིགས་ནས་བཅོས་དགོས་པ་སྟེ།
(༡) ཁད་སྤུ་གཞུག་པ་སྟེ། རྒྱ་སྐྱེགས་དང་། མཁན་པ། སྐྱེར་པ། མཚེ་བཅས་ཀྱི་ཁར་དོམ་གཡག་ཉ་
གསུམ་གྱི་མཁྲིས་པ་དང་། སྤུ་མའི་འབྲུ། སྒོང་ཐོག་པ་བཅས་ཀྱི་ཕྱེ་མ་བཏབ་སྟེ་འདམ་བག་ཏུ་བྱས་ནས་རྨ་ཁར་
རྫོངས་བ་དང་། ཡང་ན་སྤུ་མའི་རེང་བུར་གུར་གུམ་དང་། དོམ་མཁྲིས། སྤུ་མའི་འབྲུ་བཅས་ཀྱི་ལྡེ་གུ་བྱུགས་ནས་རྨ་
ཁའི་ནང་བརྫངས་ཏེ་ཕྲ་རས་བཀབ་ནས་བསྡམས་ཆིངས་བྱེད་པར་བསྟེན་ནས་ཁྲག་འགོག་ཐབས་བྱེད་དགོས།
525



(༢)བྱང་ཐེམ་བྱ་བ་སྟེ། ཁྲག་ཤོར་སའི་རྨ་ཁ་དེ་དང་འབྲེལ་བའི་ཁྲག་རྩའམ་འཕར་རྩ་གང་ཞིག་ཡིན་པ་
དེའི་རྩ་རྒྱུད་དེད་དེ་རྨ་ཁ་ནས་གོང་དུ་སོར་དྲུག་གམ། རྩ་རྒྱུད་མངོན་ས་གང་དུ་ཡོད་པ་དེ་རང་གི་སྟེང་དུ་སྡེའི་
(ལེམ་ཙམ》བཞག་སྟེ་དེ་ཉིད་ཕྲ་རས་ཀྱིས་རང་སར་དམ་པོར་བཅིངས་ཐོག རྩ་སྦུགས་མནན་ནས་ཁྲག་འགོག་
པའི་དམིགས་ཡུལ་དུ་སླེབས་པ་བྱེད་རྒྱུ་དེ་རེད། དེ་ཡང་མགོའི་མཚོགས་མའི་རྒྱུད་ནས་ཁྲག་ཤོར་གྱི་ཡོད་ན་རྣ་བའི་
ན་ང་སྔོན་གྱི་འཕར་རྩ་དང་། ངོ་གདོང་རྒྱུད་ནས་ཁྲག་ཤོར་གྱི་ཡོད་ན་སོའི་འཕར་རྩ། ལྟག་པའི་རྒྱུད་ནས་ཁྲག་ཤོར་
གྱི་ཡོད་ན་རྣ་བའི་ཕྱི་སྔོན་གྱི་འཕར་རྩ། ལག་ངར་རྒྱུད་ནས་ཁྲག་ཤོར་གྱི་ཡོད་ན་མཆན་ཁུང་རྡུལ་འདུ་དང་། གྲུ་མོའི་
ཨ་སོ་ལི་ཀ ལག་མགོའི་རྒྱུད་ནས་ཁྲག་ཤོར་གྱི་ཡོད་ན་མཁྲིག་མའི་བལྟ་རྩེ་དང་བླ་རྩ། བརླ་ཤའི་རྒྱུད་ནས་ཁྲག་ཤོར་
གྱི་ཡོད་ན་བརླ་ཁུག་གི་སྙིང་རྩ་མིག་ད་མར། རྐང་མགོའི་རྒྱུད་ནས་ཁྲག་ཤོར་གྱི་ཡོད་ན་བོལ་གོང་འཕར་རྩ་དང༌།
ངར་གདོང་གི་གསེར་རྩ་ཀ་གདུང་བཅས་སོ་སོར་གནོན་དགོས་པ་ཡིན་ནོ། །
(༣) ཨུར་ལ་མནན་པ་སྟེ། ཁྲག་ཤོར་སའི་རྨ་ཁ་ནས་གོང་འོག་སོ་སོར་སོར་དྲུག་རེ་འཇལ་བའི་རྩ་རྒྱུད་ཀྱི་
སྟེང་དུ་སྤྲ་མེ་བརྒྱབ་ནས་ཁྲག་འགོག་པའི་དམིགས་ཡུལ་དུ་སླེབས་པ་བྱེད་རྒྱུ་དེ་རེད། །
(༤) འོལ་ཁ་བསྒྱུར་བ་སྟེ། རྨ་ཁ་ནས་གོང་འོག་ཏུ་སོར་དྲུག་ཙམ་གཞལ་བའི་མཚམས་ཀྱི་གཏར་རྩ་ཞིག་
ནས་ཁྲག་ཅུང་ཟད་རེ་གཏར་ཏེ་འོལ་ཁ་བསྒྱུར་ཐབས་བྱེད་དགོས་པ་དེ་ཡིན། །
(༥）ཁོང་དུ་སྦ་བ་སྟེ། གོང་གི་རྒྱ་སྐྱེགས་བཞི་པའི་ཁརྗེར་གུར་གུམ་དང་། ལི་ཤི ཉ་དོམ་གཡག་ནག་གསུམ་
གྱི་མཁྲིས་པ་བཅས་སྦྱར་ནས་གཏོང་བ་དང་། ཡང་ན་འབྲི་མོག་དང་། ཞུ་མཁན། མཁན་པ། རྒྱུ་ཚོས་བཅས་བསྡུས་
པའི་ཁུ་བར་དོམ་མཁྲིས་དང་། གུར་གུམ། ཤིང་ཚ། ག་བུར་བཅས་སྦྱར་ནས་གཏོང་བ། ཡང་ན་བྲག་སྐྱ་ཧ་བོ་དང་།
ཧོང་ལེན། གཟེར་འཇོམས། ཚེར་སྔོན་བཅས་ཆུར་སྦངས་པའི་ཁུ་བར་ཙན་དན་དཀར་པོ་དང་། སེ་རྒོད། སྟབ་སེང་།
རེ་རལ་བཅས་སྦྱར་ནས་གཏོང་བ་སོགས་ཀྱི་ཐབས་ཤེས་ལ་བརྟེན་ནས་ཁྲག་ཁོང་དུ་སྦ་བར་བྱ་དགོས་པ་བཅས་ཡིན་
ནོ། །ཞེས་སོ། །
526



བརྡ་འགྲོལ།
༡ ཁམས་དྲུག– ལུས་ཕུང་འདིར་འདུས་པའི་སའི་ཁམས་དང་། ཆུའི་ཁམས། མེའི་ཁམས། རླུང་གི་ཁམས། ནམ་
མཁའི་ཁམས། རྣམ་པར་ཤེས་པའི་ཁམས་བཅས་དྲུག་གི་བསྡུས་མིང་ངོ༌། །
༢ ལུས་ཀྱི་གནས་ལུགས། – ལུས་ཀྱི་ངོ་བོའམ་གཤིས་ཀའི་རྒྱུ་མཚན་བགྲངས་ནས་བརྗོད་པ་ལ་ལུས་ཀྱི་གནས་
ལུགས་ཞེས་བྱ་སྟེ། གནས་ལུགས་ནི་ཆོས་ཐམས་ཅད་ཀྱི་ངོ་བོའམ་དངོས་པོ་ཡོངས་རྫོགས་ཀྱི་རང་
བཞིན་ལ་གོ་
༣ སྐེ་སྟོང་། - སྐེའི་མདུན་སྒྲོག་རུས་གཡས་གཡོན་གཉིས་བར་གྱི་སྟོང་ཆའི་མིང་ངོ༌། །
༤ སྐེ་ཡི་སྟོང་སྟོང་འབུར། - སྐེ་སྟོང་ཙ་ར་ཁུང་གི་འོག་བྲང་རུས་རྩེ་ཡི་སྟོང་སྟོང་འབུར་ལའོ། །
༥ སྐྱིད་ལ་འཁྲིལ་བ། – པུས་མོ་འབྱར་ནས་འགྲོ་བའམ་སྐྱིད་སྒྲིམ་གྱིས་འགྲོ་བའི་དོན་ནམ་སྐྱིད་པ་བསྒྲིམ་པ་ལྟར་
འགྲོ་བའི་དོན། །
༦ བཤལ་འཕྱེས། - ལུས་སྨད་བཤལ་ནས་འཕྱེས་པ་ནི་ཞ་བའི་བརྡ་རྙིང་སྟེ་འགྲོ་མི་ནུས་པའམ་དྲུད་ནས་འགྲོ་
བའི་དོན།
༧ མཚོན་ལམ] -- མཚོན་སོགས་བཏབ་པའི་ལམ་མམ་ཕུག་པའི་ཤུལ་གྱི་མིང་ངོ༌། །
༨ གནད་ལ་སྙེག་པ། –– མདའ་དང་གྲི་སོགས་གནད་མེད་སར་ཕོག་ཀྱང་རྩེ་མོས་གནད་ལ་སྙེག་པ་སྟེ་གནད་ཐོག་
ཏུ་སླེབས་པའི་དོན་ནོ། །
༩ འགྲོ་སྟངས་ཤོར་བ། – འགྲོ་སྟངས་སྟེ་འགྲོ་བའི་འགྲོས་ཉམས་པའམ་ཤོར་བ། རྒྱུན་ལྡན་གྱི་འགྲོ་ཚུལ་ལྟར་
འགྲོ་མི་ཐུབ་པར་འགྲོ་བའི་ཚུགས་ཤོར་བ། །
༡༠ ཁྱས་གདབ། – རྣ་བར་མཆུ་གཏད་ནས་སྐད་ཆེན་པོས་འབོད་པའི་དོན།
༡༡ ཕོ་བའི་ཐེར། - ཕོ་བའི་དབུས་ཀྱི་སྲབ་མཐུག་རན་པའི་གནས་ལ་གོ
༡༢ ཕོ་བའི་རྗེམས། – ཕོ་བའི་ནང་ངོས་སུལ་རིས་ཀྱི་མིང་།
༡༣ ཧས་འདེབས་པ། - ཧོས་ཞེས་པ་ཧལ་པ་དང་གཅིག་སྟེ་དབུགས་ཧལ་བའམ་འཚང་བའི་དོན། དབུགས་
གཅིག་རྗེས་གཅིག་གིས་མི་སླེབ་པའི་དོན་ཡིན་ནོ། །
527



༡༤ འཆི་བའི་བྱ་གཏོང་གསུམ། – མིག་གི་མདངས་ཉམས་ཤིང་འཛུམ་དཀའ་ལ་གྱེན་དུ་ལྡོག་པ་རྩའི་བྱ་གཏོང་
ཡིན། ཁ་སྣའི་དབུགས་ཀྱི་རྒྱུ་བ་གྲང་ཞིང་གདོང་ལ་བལ་རྡུལ་ཆགས་པ་རླུང་གི་བྱ་གཏོང་ཡིན། ལུས་ཀྱི་
སྟོབས་ཤོར་ནས་སྟན་ལ་འབྱར་བ་ཟུངས་ཀྱི་བྱ་གཏོང་བ་ཡིན་ནོ། །
༡༥ སྦང་ཞིམ། – ཆང་གི་སྦང་མ་ཞིམ་པོར་གོ་
༡༦ སྦང་གར། - སྦུང་མ་ཆུས་མ་སིངས་པའི་གར་པོ་ལའོ། །
༡༧ ཟུག་ཆུ། – མདའ་དང་རྭ་ཤིང་སོགས་རྨའི་གཏིང་དུ་ལུས་ཡོད་པར་ཟེར་བ་ཡིན། གཞན་ཡང་ན་ཟུག་ལྡང་
བའི་དོན་ལའང་འཇུག་གོ ། །
༡༨ རྨ་འཇིབ། - རྨ་ཡི་ནང་གི་ཆུ་སེར་འཇིབས་ཤིང་སྐྲང་པ་འདུལ་བར་བྱེད་པའི་སྨན་སྦྱོར་ཞིག་གི་མིང་སྟེ་
འཛིབ་འདུལ་ཡང་ཟེར། །
༡༩ རྨ་ཞུན། – སྨན་སྦྱོར་གང་ཞིག་སྐྱོ་མ་བྱས་ནས་རྨ་ཁར་ཡང་ཡང་བྱུག་བྱེད་ཅིག་གི་མིང་ངོ་། །
༢༠ རྨ་ནན། – རྨ་སྨན་གྱི་སྟེང་དུ་སྤུ་འཇག་གིས་མནན་པ་ལའོ། །
༢༡ རྨ་འབྱར། – རྨ་ཞུན་དང་དོན་གཅིག་སྟེ་སྨན་རྣམས་སྐྱོ་མ་ལྟར་བྱས་ནས་སྦྱར་བའམ། ཟན་ཚོས་ལྟར་
བཙོས་པ་ཉིད་སྐྲངས་པ་སོགས་ཀྱི་གནས་སུ་བྱུག་པའི་དོན།
༢༢ སྐྱ་སྦྱོར། - སྦྱང་གར་དང་ནས་རྗེན་ཕྱེ་མ་སྒོ་ངའི་དཀར་ཐིག་དང་སྦྱར་བའི་སྐྱོ་མ་རུས་ཆག་དང་རྨར་གདབ་
པའོ། ། །
༢༣ འཚེབས་མེད་པ། – གནད་ལ་བཟུར་ནས་སོང་བ་སྟེ་གནད་ཆེ་ས་མིན་པའི་དོན་ནོ། །
༢༤ ཁུགས་ཤིང༌། – རྨོ་ཁ་ནས་ཁྲག་ཕྱིར་ཐོན་བྱེད་ཀྱི་ཤིང་ཆོས་ཤིག་གི་མིང་སྟེ་མཚོན་ཁྲག་ཕྱིར་ཐོན་སླ་ཞིང་
ཁྲག་ངན་གཙང་བྱེད་ཀྱི་ཤིང་ཆས་ཤིག་གོ །
༢༥ མགྱོགས་མེ། – རྩ་ཁ་སྡོམ་ཞིང་ཁྲག་ཚད་གཅོག་པ་དང་དོན་རྨ་འབྱོར་ཞིང་ཆུ་སེར་སྐེམ་བྱེད་ཀྱི་སྨན་སྦྱོར་
ཞིག་སྟེ་གུར་གུམ་དང་ཚེར་སྔོན་དོམ་མཁྲིས་བཅས་རས་དཀར་ནང་གཏུམས་ནས་གངས་ཆུར་མདོག་
འགྱུར་བར་སྦྱངས་པའི་ཁུ་བ་འཐུང་རྒྱུ་དེར་གོ རྨ་ཁ་མེས་བསྲེག་པ་བཞིན་ཁྲག་གཅོད་མགྱོགས་ཤིང་
མྱུར་བས་མགྱོགས་མེ་ཟེར་རོ། །
༢༦ སྐམ་ཆས། - རྨ་རླན་དང་མི་འབྲལ་བར་བྱ་བའི་ཆེད་དུ་སྦང་འཇིབ་སོགས་མི་བྱ་བར་སྨན་གྱི་སྐྱོ་མ་བྱུག་པར་
བྱ་བ་ལྟ་བུ་སྨན་གྱི་ངོ་བོ་ཅུང་ཟད་སྐམ་པའི་རང་བཞིན་ཏེ་སྐམ་ནན་ཡང་ཟེར་རོ། །
528



༢༧ སྐྱོགས་རའི་ཚིགས། - སོག་པའི་རུས་པ་དང་དཔུང་མགོའི་རུས་པ་གཉིས་འབྲེལ་མཚམས་ཀྱི་ཚིགས་
ཡིན། །
༢༨ གར་ཤ— ལག་པའི་མཐེབ་མཛུབ་བར་གྱི་ཤ་གནད་གྱི་མིང་ཡིན།
༢༩ མཛོད་བུ་ཆུང་། – མཛུབ་མོ་ཆུང་གི་མིང་གཞན་ཡིན་པར་བཤད་ཀྱང་སྐབས་འདིར་ལག་མཐིལ་དབུས་
དང་གར་ཤའི་མཚམས་མཛུབ་མོ་བཀུག་པའི་འོག་ན་འགུལ་བའི་འཕར་རྩའི་གནད་ཀྱི་མིང་ངོ༌། །
༣༠ རྡོ་བུ་བཅུག་པ་འདྲ། - ཉ་དང་རི་དྭགས་རྒྱུར་ཚུད་པ་ལྟར་འགུལ་མི་ཤེས་པའམ་རྡོ་བཅུག་པ་འདྲ་བར་
འགུལ་མི་ནུས་པ་ཞེས་ཀྱང་བཤད་པས་གང་ལྟར་འགུལ་སྐྱོད་མི་ཐུབ་པའི་དོན་ནོ། །
༣༡ གནད་ལ་ཕེབས། – ཉམས་ཐག་ཅིང་བྱ་ཐབས་ཟད་པའི་དོན་ནོ། ། །
༣༢ བྱ་ལོག– ལུས་ཀྱི་གཡས་གཡོན་དང་སྟོད་སྨད་གོ་ལོག་ཏུ་སྐྲངས་པའི་དོན་ནོ། །
༣༣ ལྟོ་དགུག ལྟོ་ཆས་མི་ཟ་བ་སྟེ་སྨྱུང་བར་གནས་པའི་དོན།
༣༤ དཀུ། –སྤྱིར་དཀུ་ཞེས་པ་མཁལ་མའི་བརྡ་ཆད་ཡིན་ལ། བུད་མེད་ཀྱི་མངལ་དང་ཡང་དོན་གཅིག་ཅིང་། སྐྱེས་
པའི་རླིག་པ་ལའང་འཇུག་པས་ན་འདིར་དཔྱིའི་ཁ་ཟུར་གྱི་འོག་ཙམ་གྱི་བར་སྟོང་གཡས་གཡོན་
གཉིས་ལ་ངོས་འཛིན་དགོས་སོ། །
༣༥ མདོ་རོ་སྲུང་ཆེན། — སྒལ་ཚིགས་བཅུ་དྲུག་པའི་མདོ་ལ་ངོས་འཛིན་པར་བཞེད་དོ། །
བསམ་གཞིག
༡ བྱང་ཁོག་ཡུལ་སྐལ་ཤེས་པའི་གལ་ཆེའི་རང་བཞིན་ཤོད།
༢ གློ་མའི་སྟེང་ཕྱོགས་མཚོན་ཕོག་པའི་རྨ་འཚོ་ཞིང་འོག་གི་རྨ་ཐིགས་གསོག་ནས་འཆི་བའི་རྒྱུ་མཚན་ཅི་
ཡིན།
༣ རྒྱུ་ཚིགས་དང་མཁྲིག་ཚིགས་གཡས་གཡོན་གཉིས་སུ་འཆོར་མི་སྲིད་ཅེས་པའི་རྒྱུ་མཚན་ཤོད།
༤ ཕོ་བའི་ཐེར་ཁུག་གི་ཐད་ནས་རྒྱུ་མ་ལུག་ན་བཅོས་རྒྱུ་མེད་ཅེས་པའི་རྒྱུ་མཚན་ཅི་ཡིན། །
529



སློབ་ཚན་སུམ་ཅུ་པ། དུག་ནད་གསོ་བ།
དུག་ཅེས་པ་གང་འདྲ་ཞིག་ལ་ཟེར་རམ་ཞེ་ན། དེ་ཡང་དུག་ཅེས་པའི་རྒྱུ་མཚན་ནི་གནོད་པའི་ལས་བྱེད་པ་
ལ་ཉེས་པ་དང་དུག ཕན་པའི་ལས་བྱེད་པ་ལ་བདུད་རྩི་དང་སྨན་ཞེས་སུ་བཏགས་ལ། དེ་ཡང་རྣམ་པ་ཐམས་ཅད་དུ་
མི་འགྱུར་བ་ནི་མ་ཡིན་ཏེ། དཔེར་ན་བཙན་དུག་བསྟེན་ཤེས་ན་གཉན་དང་ཚད་པའི་རིགས་ཐམས་ཅད་སེལ་བའི་
འཆི་མེད་ཀྱི་བདུད་རྩི་དང་། ཟས་སུ་གྲགས་པའི་རིགས་རྣམས་ཀྱང་བསྟེན་ཉེས་སམ་གྲོགས་ཀྱི་དབང་གིས་དུག་ཏུ་
འགྱུར་བ་ལྟར་རོ། །དེས་ན་བསྟེན་ཤེས་མ་ཤེས་དང་གོམས་མ་གོམས་ཀྱི་རྟེན་འབྲེལ་ལས་ཕན་གནོད་ཀྱི་ནུས་པ་
འབྱིན་པ་ནི་བྱ་བ་དང་དངོས་པོ་ཐམས་ཅད་ལ་ཁྱབ་པར་གནས་ཤིང་། ཐམས་ཅད་དུག་དང་སྨན་གཞི་མཐུན་ཡིན་
པ་དེའི་ཕྱིར་སྔོན་བྱོན་སྨན་གྱི་དྲང་སྲོང་རྣམས་ཀྱིས་གསོ་བ་དང་གསོ་བ་མ་ཡིན་པ་དང༌། འཕེལ་འགྲིབ་ཀྱི་ཐབས་དུ་
མ་མཛད་པ་ཡིན་ནོ། །འོ་ན་འདིར་བཙན་དུག་སོགས་དུག་དངོས་དང་གྱུར་པའམ་སྦྱར་བའི་དུག་སོགས་ལ་དུག་
ཅེས་པ་རྒྱུ་མཚན་གང་ཡིན་ཟེར་ན། ཡན་ལག་བརྒྱད་པའི་དགོངས་པ་ལྟར་ན། འདི་དག་ལ་རྣོ་ངོ་རྩུབ་པ་སོགས་
ཡོན་ཏན་བཅུ་དང་ལྡན་པས་མདངས་ཀྱི་ཡོན་ཏན་ལས་གོ་ལྡོག་ཅིང་མི་མཐུན་པས་འཇོམས་ཤིང་། ལུས་ཀྱི་འབྱུང་
བ་རྣམས་དཀྲུག་པ་དང་། ཚེ་དང་གཟི་མདངས་སོགས་འཕྲོག་ཅིང་འཇོམས་པར་བྱེད་པས་ན་དུག་ཅེས་བྱའོ། །
ཡང་ན་དུག་གི་མེས་པོ་ལས་བྱུང་བ་སྡུག་བསྔལ་སྐྱེད་པར་བྱེད་པ་ཐམས་ཅད་ལ་ཡང་དུག་ཅེས་བྱ་བའི་དུག་གི་ནད་
འདི་ལ་རིགས་ཀྱིས་ཕྱེ་ན་སྦྱར་བའི་དུག་དང་། གྱུར་པའི་དུག དངོས་སམ་རང་བཞིན་པའི་དུག་དང་རྣམ་པ་གསུམ་
ཡོད་པ་རིམ་བཞིན་གཤམ་གསལ་ལྟར་རོ། །
དང་པོ། སྦྱར་དུག་གི་ནད་རིགས།
སྦྱར་དུག་ཅེས་པ་ནི་བཅོས་མའི་དུག་སྟེ། བསམ་ངན་གསོད་སེམས་ཀྱིས་ཀུན་ནས་བསླངས་ཏེ། དུག་ཏུ་
གྱུར་པའི་སྨན་སྣ་ཚོགས་པ་སྦྱར་བ་ནི་བྱ་བའི་ལས་ཀྱིས་བསྒྲུབ་པ་ཡིན་པས་ན་སྦྱར་བའི་དུག་ཅེས་བྱ་བ་འདི་ལ་དུག་
530



རིགས་ཀྱི་དབྱེ་བ་དང་། འཇུག་ཚུལ། ངོས་བཟུང་བརྟག་པའི་ཐབས། བཅོས་ཐབས། ཕྱི་རྗེས་བཅད་པ་དང་ལྔ་ཡི་སྒོ་
ནས་བཤད་པར་བྱའོ། །
གཅིག དུག་རིགས་ཀྱི་དབྱེ་བ།
དུག་རིགས་ཀྱི་དབྱེ་བ་དེ་ལ་ཡང་ཡུལ་གྱི་དབྱེ་བ་དང་། རྫས་སྦྱོར་གྱི་དབྱེ་བ། ནད་ཀྱི་རིགས་སུ་དབྱེ་བ། ལྡང་
དུས་ཀྱི་དབྱེ་བ་དང་རྣམ་པ་བཞི་ཡོད་པ་ལས།
༡ ཡུལ་ནི་རྒྱ་གར་དང་། རྒྱ་ནག དོལ་པོ། མོན་སོགས་ཀྱི་ཡུལ་དུ་གནའ་དུས་ནས་དར་སོ་ཆེ་ལ། དེ་ཡང་རྒྱུ་
གར་ན་མཚོན་ཆ་དང་། རྒྱ་ནག་ཏུ་གསལ་ཤིང་། དོལ་པོ་ན་ཧོས། མོན་ན་རྩི་སྦྱོར་བཤད་པ་སོགས་རེ་རེ་ལ་ཡང་རྣམ་
གྲངས་སྟོང་དང་རྩ་བཞིར་སྦྱོར་བ་བཤད་དོ། ། །
༢ རྫས་སྦྱོར་ལ་དྲུག་ཡོད་པས། གསེར་དངུལ་ཟངས་ལྕགས་ཞ་ཉེ་སོགས་རིན་པོ་ཆེ་ལ་སྦྱོར་བ་དང་། ལ་
རྒྱབ་དང་། ཏི་ཚ། ཅོང་ཞི་སོགས་རྡོ་ལ་སྦྱོར་བ། སྲོག་ཆགས་ཀྱི་ཤ་ཁྲག་དང་མཁྲིས་པ་སྤུ་དང་རུས་པ་སོགས་དང་།
ཁྱད་པར་ཁྱི་དང་བྱ་རིགས་བྱང་པ་རྣམས་ཀྱི་ཤ་ལ་སྦྱོར་བའི་ཤ་སྦྱོར། དུག་གི་རིགས་སུ་གྱུར་པ་ཀུན་གྱི་བཅུད་བསྡུས་
ཏེ་སྦྱོར་བའི་རྩི་སྦྱོར། བོང་ངའི་རིགས་སོགས་དུག་དངོས་ལ་སྦྱར་བ་དང་། ཐང་ཕྲོམ་དང་འོལ་མོ་སེ་སོགས་སྔོ་ལ་
སྦྱོར་བའོ། །དེ་ལྟར་སྦྱོར་ཚུལ་དང་སྦྱོར་བའི་རྒྱུ་མི་འདྲ་བ་དེ་དག་ལ་ལྡན་པ་དང་འདུས་པ་དང་བཅས་པའི་རིགས་
མི་འདྲ་བ་དུ་མར་འགྱུར་བ་ཡིན་ལ། སྦྱོར་བ་མང་པོ་ཕྱེ་ནས་བཏང་བས་ཚུལ་བཞིན་དུ་རྟོགས་དཀའ་བ་དང་། གསོ་
བའི་གཉེན་པོ་ལོག་པར་གྱུར་ན་སླར་གནོད་པར་འགྱུར་བ་ཡིན་ནོ། །འོན་ཀྱང་བཤད་མ་ཐག་པའི་སྦྱོར་བ་དེ་དག་
གི་དོན་བསྡུ་ན་ཚ་སྦྱོར་དང་གྲང་སྦྱོར་གཉིས་སུ་འདུས་ཏེ་རིན་ཆེན་དང་རྡོ་ལ་སྦྱར་བ་ལ་ཚ་བ་མི་སྲིད་པ་དང་། ཤ་
དང་རྩི་དང་སྔོ་སོགས་ལ་སྦྱར་བ་དང་། བོང་ངའི་རིགས་ལ་སྦྱར་བ་རྣམས་ལ་གྲང་བ་མི་སྲིད་པ་དང་། ཚ་གྲང་འདྲེས་
མའི་སྦྱོར་བ་ནི་ཚ་གྲང་འཐབ་པར་བྱེད་པ་ཡིན་པའི་ཕྱིར་རོ། །
༣ ནད་ཀྱི་རིགས་སུ་ཕྱེ་ན་མཛེ་དུག་དང་། སྨྱོ་དུག གྱི་རྒོད་ཀྱི་དུག ཁ་རྨ་རྒྱུ་སྐམས། ཟ་རེམ་ལྟག་དགྱེ། རྒྱ་
ནད་རེངས་འཁུམས། སྲིན་བུ་སྣ་ཟན། སྨུག་པོ་འཇུ་སྐེམས། མཁྲིས་ནད་མིག་སེར། རིམས་ནད་རྩ་བྱེར། ནག་པོ་
ཐོག་རྡེག འཁྱམ་པོ་གཟའ་ནད། གཟེར་ནད་ཆུ་འགག་ལ་སོགས་པ་ངོ་མཚར་བའི་ན་ལུགས་མི་འདྲ་བ་དུ་མ་འབྱུང་
བ་ཡོད་དོ། །
༤ ནད་ལྡང་བའི་དུས་ཀྱིས་ཕྱེ་ན། ལོ་དང་ཟླ་བ་ཞག་གིས་བྱེད་པའི་ཕྱིར་ན་ཞག་དུག་དང་། ཟླ་དུག ལོ་དུག་
531



བཅས་གསུམ་དུ་འགྱུར་རོ། །
གཉིས། འཇུག་ཚུལ།
དུག་གི་ནད་རིགས་དེ་དག་འཇུག་པའི་ཚུལ་ནི་ཉི་ཟླའི་ཟེར་ལ་བསྐུར་བའི་དུག་ནི་ཕྱིའི་པགས་པའི་སྐྱིའུ་ཆུང་
ངམ་མདངས་ལ་འཇུག་པ་དང་། དུ་བ་རླུང་གི་རྫི་ལ་བསྐུར་བ་ནི་རྩའི་སྒོ་སྣ་སྦུག་ནས་འཇུག་པ། ས་ཆུའི་རླངས་ལ་
བསྐུར་བ་སྣ་སྒོ་དང་བ་སྤུ་ནས་འཇུག་པ། རེག་ཅིང་སྣུམ་བྱུག་པ་སོགས་ལ་བསྐུར་བ་ནི་བ་སྤུའི་སྒོ་ནས་འཇུག་པ་དེ་
དག་ཐོག་མ་ཞུགས་ནས་རིམ་གྱིས་ལུས་ཟུངས་ལ་མཆེད་པར་བྱེད་པ་ཡིན་ནོ། །ཟས་སྐོམ་ལ་བསྐུར་བའི་དུག་ནི་ཁ་
ནས་འཇུག་སྟེ། དང་པོ་ཕོ་བར་འབབ་ཅིང་དྭངས་མར་འདྲེས་ནས་ནད་དང་བཅས་པའི་ཕྱིར། སྒྲེག་སྐྱུག་དང་ཟས་
ལ་འཁྲེན་པ་སོགས་འབྱུང་བས་མ་ཞུ་བ་དང་འདྲ། དེ་རྗེས་དྭངས་མ་དེ་མཆིན་གནས་སུ་སོང་ནས་ཁྲག་ཏུ་གྱུར་པས་
མཆིན་པ་དང་རོ་སྟོད་ན་ཞིང་གཟེར་བ་དང་། རྩ་རྣམས་འཁྱུག དེ་རྗེས་ཁྲག་དེ་ལས་ཤ་གྱུར་པས་ཤ་མདོག་སྔོ་ལ་
སྐམ་ཞིང་ཁོལ་བུར་ན། དེ་རྗེས་ཤ་དེ་ལས་ཚིལ་དུ་གྱུར་པས་ཤེད་མེད་ཅིང་གཉིད་མི་སྙོམས། དེ་རྗེས་ཚིལ་དེ་ལས་
རུས་པར་གྱུར་པས་སོ་དང་སེན་མོ་ན་ཞིང་། ཚིགས་གཞི་རུས་པ་རྣམས་ཁོལ་བུར་ན། དེ་རྗེས་རུས་པ་ལས་ཀླད་པ།
དེ་ནས་གཞུང་པ་དང་རྐང་དུ་འགྱུར་བའི་ཕྱིར་མགོ་བོ་འཁོར་ཞིང་། མེ་དང་ཉི་མའི་འོད་རེག་ན་མི་བཟོད་ཅིང་རྐང་
རྣམས་འཁྱུག་པ་དང༌། སྒལ་ཚིགས་ཁ་ཕྱེ་ཞིང་བཙིར་ན་ཕན་སྙམ་བྱེད་། ཀླད་གཞུང་ནས་ས་བོན་དཀར་དམར་
གཉིས་སུ་སྨིན་པས་སྐྱེས་པའི་བཅུད་འཛག་ལ་ཆགས་པ་འཆོར་བ་དང་། བུད་མེད་ཀྱི་ཟླ་མཚན་འབྱམས་སམ་ཡང་
ན་འཁྱིལ་བར་བྱེད་པ་དང་། མཐར་ས་བོན་གྱི་དྭངས་མ་མདངས་སུ་གྱུར་པ་སྙིང་ལ་གནས་པར་དུག་ཞོན་པས་ལུས་
ཀྱི་མདངས་འཕྲོག་ཅིང་། བརྗེད་ངས་ཚེ་ཞིང་མྱོས་པ་དང་། དོན་མེད་པར་སྙིང་མི་དགའ་བ་འོང་། མདོར་ན་དུག་
གིས་དྭངས་མའི་རྟ་ལ་ཞོན་ནས་ལུས་ཀྱི་ཟུངས་རྣམས་ལ་རིམ་གྱིས་ཁྱབ་ཅིང་འབབ་པའི་དབང་གིས་ནད་རྟགས་མི་
འདྲ་བ་ཅིར་ཡང་སྟོན་ཞིང་། ལུས་ཀྱི་འདུ་བ་རྣམ་གསུམ་འཁྲུག་པར་བྱེད་པའི་ཕྱིར་ཐོག་མཐའ་ཀུན་ཏུ་ངོས་བཟུང་
བ་དང་། བཅོས་ཐབས་ཕྱི་རྗེས་གཅོད་པ་སོགས་ཤིན་ཏུ་དཀའ་སྟེ། སྦྱོར་བ་སོ་སོའི་རིགས་དང་། ལུས་ཀྱི་ནད་ཁམས་
དང༌། ཁ་ཟས་སོགས་རྟ་ཡིས་བསྒྱུར་བས་འཇུག་སྒོ་རྣམ་པ་དྲུག་སོགས་གར་ཡང་འབབ་པ་ཡིན་ནོ། །
གསུམ། ནད་རྟགས།
སྤྱི་རྟགས་དང་བྱེ་བྲག་གི་རྟགས་གཉིས་ལས། སྤྱི་རྟགས་ལ། ཕྱི་རྟགས་དང་། ནང་རྟགས། གསང་རྟགས་
532



གསུམ་ཡོད་པ་ལས།
༡ ཕྱི་རྟགས་ལས་དུག་གི་ནད་དེ་འདུ་བ་གཞན་དང་སོ་སོར་དབྲལ་ཏེ་རྒྱབ་ཤ་བཅད་དགོས་པས། ནམ་
ལངས་མ་ཐག་ཁ་ནས་ངག་ཚིག་མ་ལབས་ཤིང་ཁ་ཟས་མ་ཟོས་པའི་གོང་། ཁ་ནང་དུ་མཆིལ་མ་མ་དཀྲོགས་པའི་
དུས་མཆིལ་མ་རང་ལུགས་དེ་ཆུ་གཙང་གི་ནང་དུ་བླུགས་པས་མཆིལ་མ་དེ་ཆུའི་ཁར་ལྡིང་ན་དུག་མེད་ལ་ཆུའི་
ཞབས་སུ་སོང་ན་དུག་ཡོད་པ་ཡིན་ལ། མཆིལ་མ་བླུགས་པས་ཆུ་དེའི་མདོག་མ་འགྱུར་ནའང་དུག་མེད། ཡང་ན་
དཀར་གོང་སྲིན་མེད་པ་དྲི་ཆུར་བཅུག་པ་འཇའ་ཚོན་ལྟ་བུར་འདུག་ན་དུག་མིན་པ་སོགས་ཀྱིས་བརྟག་པར་
བྱའོ། །
༢ ནང་གི་རྟགས་ལ་བརྟག་པ་ནི། བཤད་མ་ཐག་པའི་ཕྱི་རྟགས་ལ་བརྟག་པས་ངེས་ཤེས་མི་འདྲོངས་ན་
ནང་རྟགས་རྩ་ཆུ་ན་ལུགས་སློང་རྐྱེན་གྱི་སྒོ་ནས་ནད་ངོས་འཛིན་དགོས་པས། རྩ་རྒྱུད་མ་ངེས་པ་ཇི་ལྟར་འདུག་ཀྱང་
འགྱུར་ལྡོག་མང་ལ་ངེས་མེད་དུ་སྡོད་འཐེན་ལྕམ་དྲལ་སོགས་བྱེད་ན་དུག་གི་ནད་ཡིན། དྲི་ཆུའི་མདོག་དཀར་དམར་
ནག་པ་སོགས་མ་ངེས་པ་ཇི་ལྟར་འདུག་ནའང་། དྲི་ཆུ་དེ་འཁར་བའི་སྣོད་ཁ་སྦྱར་བའི་ནང་དུ་བླུགས་པ་ས་འོག་ཏུ་
བཅུག་སྟེ་ཞག་གཅིག་རླངས་བསྲུབས་བྱས་ལ་ནངས་པར་བལྟས་པས་ས་རྡོ་དང་རིན་པོ་ཆེ་དང་པོའི་ཕྱེ་མ་ངོས་སུ་
འོང་ངམ། སྦལ་པའི་སྒོ་ང་འདྲ་བའམ། ནག་སྙིགས་དང་འཇའ་ཚོན་འདྲ་ན་དུག་ཏུ་ངེས་པ་ཡིན་ནོ། །ན་ལུགས་ཀྱི་
མངོན་ཚུལ་ནི། དུག་དེ་ཁོང་པར་སོང་ནས་ཟླ་བ་གཅིག་ཙམ་ནས་གློ་ཆམ་ཡོད་ཅིང་། ལུས་ཤེད་ཆུང་ལ་ཁམས་མི་
བདེ། ཟླ་བ་གཉིས་ནས་ནད་ཡང་ཡང་ལྡང་དུབ་བྱེད། ཟླ་བ་གསུམ་ནས་དུག་གང་དུ་བབས་སའི་གནས་དེར་ན་བ་
དང་། ཟླ་བ་བཞི་ནས་ཟས་སྤྱོད་མི་འཕྲོད་པས་སློང་བར་བྱེད་དོ། །དེ་ཡང་སྦྱོར་བའི་རིགས་དང་། ནད་ཀྱི་ཁམས་
གང་ཤས་ཆེ་དང་། ཟས་ཀྱི་རྟ་གང་ལ་བྱས་པ་དང་། བབས་སའི་དབང་གིས་རྟགས་ལ་ངེས་པ་གཅིག་ཁོ་ནར་མེད་
དོ། །འོན་ཀྱང་སྦྱར་དུག་གི་ནད་ཕལ་ཆེར་ལ་རྟགས་འདི་རྣམས་འབྱུང་བ་ཡིན་ཏེ། གང་ཡིན་ཞེ་ན། ཟས་ལ་བྲོ་བ་
མེད་ཅིང་སྐྱིད་པ་སྐྱུར་ལ། ཉམ་ཆུང་ཞིང་ཚིག་པ་ཟ་བ། ལུས་ལྕི་ཞིང་སྟོབས་འཆོར་ལ་ཤ་སྐམ་ཞིང་ཤ་མདོག་སྔོ་བ་
དང༌། བ་སྤུ་བརྩེ་ལ་སེན་རྩ་སྦྲིད། མགོ་བོ་འཁོར་ཞིང་ན་ལ་ཤེས་པ་འཐོམ་པ་དང་། ཟ་ཟི་བྱེད་ཅིང་གོམ་པ་འཁྱོར།
ཕོ་མཆིན་ཁ་འཁོར་དང་ལུས་ཀྱི་མདུན་རྒྱབ་ན། ཤ་སྣ་འགུལ་ཞིང་འཕྲུག་ལ་ཉཱ་བཞི་དང་རྐང་པ་ན། མེ་ཉི་བསིལ་
གྲིབ་སོགས་སུ་ཡུན་རིང་འདུག་མི་ཚུགས། ལུས་ཀྱི་རྡུལ་དང་དྲོད་གཉིད་སོགས་འཕེལ་འགྲིབ་བྱེད་ཅིང་ལྕེས་རོ་མི་
ཚོར། གཡལ་བ་དང་སྦྲིད་པ་མང་། སྐབས་སུ་འཁྲུ་སྐྱུག་བྱེད་པའམ། ཡང་ན་དྲི་ཆུ་སྲི་བ་དང་། སྐྱེས་པའི་མཚན་མ་མི་
ལྡང་ཞིང་ས་བོན་འཛག བུད་མེད་ཡིན་ན་ཟླ་མཚན་མི་ཡོང་། རེ་འགའ་སྙིང་ཡང་མི་བདེ་ལ་ལུས་ཀྱི་སྟོད་སྨད་ཡན་
533



ལག་རྣམས་ཁོལ་བུར་ན་ཞིང་ན་ཟུག་འཕོ་འགྱུར་བྱེད། ལྕེ་འགས་ཤིང་ལྕེ་སྟེང་གི་བད་ཀན་དག་ནས་ལྕེ་བྱ་བོའི་ཟེ་བ་
བཞིན་དམར་སངས་ཀྱིས་འགྲོ། མིག་འབྲས་དང་སོ་རྣ་བ་སོགས་གཟེར་ཞིང་མཇིང་པ་རེངས་པ་དང་། གྲེ་བ་འཛེར་
བ་སོགས་མཐའ་གཅིག་ཏུ་མ་ངེས་པ་དུ་མ་འབྱུང་བ་ཡིན་ཏེ། གང་ཞེ་ན། ཁ་དང་སོ་རུས་པ་སོགས་ན་བས་རླུང་གི་
ནད་དང་འདྲ་བ་དང་། མིག་སེར་ཞིང་ཚ་བ་སྐྱེ་བས་མཁྲིས་པའི་ནད་དང་འདྲ་བ། ཁ་ཟས་མི་འཇུ་ཞིང་སྒྲེག་སྐྱུག་
བྱེད་ལ་ཕོ་བ་འཚིངས་པས་བད་ཀན་གྱི་ནད་དང་འདྲ་བ། རྩ་རྣམས་འཁྱུག་ཅིང་ལུས་སྟོད་གཟེར་བས་ཁྲག་གི་ནད་
དང་འདྲ་བ། ལུས་ཟ་འཕྲུག་བྱེད་ཅིང་སྦྲིད་པས་ཆུ་སེར་གྱི་ནད་དང་འདྲ་བ། གྲང་ཤུམ་བྱེད་ཅིང་ཚིགས་གཞི་ན་བས་
རིམས་ཀྱི་ནད་དང་འདྲ་བ། ཁྲག་སྐྱུག་ཅིང་ཕོ་མཆིན་ན་བས་སྨུག་པོ་དང་འདྲ་བ། ལུས་སྟོབས་ཆུང་ཞིང་ཤ་ལྤགས་
སྐམ་པས་ས་བདག་གི་ནད་དང་འདྲ་ཞིང་། དེ་དག་ཀུན་ནི་སྦྱོར་ངན་ཟས་ཀྱི་ན་ལུགས་ཡིན་ནོ། །
ཁྱད་པར་གྱི་རྟགས་ནི། རྩ་དང་ཆུ་གཉིས་ལ་འདི་ཡིན་དང་འདི་མིན་བརྟག་མི་ཐུབ་པར་འགྱུར་ལྡོག་མང་བ་
དང་། ན་ལུགས་སྣ་ཚོགས་པའི་ནད་སྣ་མང་ཞིང་འགྱུར་ལྡོག་ཆེ་བ། མང་དུ་ཟོས་ཀྱང་ལུས་སྟོབས་འཆོར་བ། ཕོ་
མཆིན་མི་བདེ་ཞིང་ཆམ་པས་འདེབས་ལ་སྙིང་མི་དགའ་བ། སློང་རྐྱེན་སོགས་མེད་པར་ན་ཞིང་བཅོས་ཀ་མ་བྱས་
ཀྱང་སྐབས་སུ་དྲག་འགྲོ་བ་སྟེ་རྟགས་བདུན་པོ་འདི་དག་ལྡན་ན་ངེས་པར་དུག་ཡིན་ནོ། །
སློང་རྐྱེན་ནམ་ཕན་གནོད་བསྟེན་པའི་སྒོ་ནས་བརྟག་པ་ནི། ཉལ་པོ་བྱེད་པ་དང་བང་རྒྱུག་པ། ཉ་ཕག་ཤ་
དང་ཤ་རུལ་ཟོས་པ། དུག་གང་ལ་སྦྱར་བའི་རྟ་དེ་ངོས་ཟིན་ན་དེ་དང་ཕྱུགས་ཀྱི་གཏར་ཁྲག་གི་ཐུག་པ་བཏང་བས་
ལྡང་ན་དུག་གི་ནད་ཡིན་ལ་ནད་རྟགས་དེ་རྣམས་ཚང་ན་དུག་ནད་ཀྱི་མི་འགྱུར་བའི་རྟགས་ཡིན་ནོ། །
༣ གསང་བའི་རྟགས་ནི། བཤད་མ་ཐག་པའི་རྟགས་དེ་རྣམས་མི་ལྡན་པས་དུག་ནད་ཡིན་མིན་ཐེ་ཚོམ་བྱུང་
ན་བརྟག་ཐབས་འདི་བཞིན་བྱ་སྟེ། ཉ་ཕག་གི་ཤ་བཏབ་པའི་ཐུག་པ་བཏང་ནས་ལྡང་ན་དུག་ཡིན་པར་ངེས། ཡང་
ན་རེ་རལ་ཐུན་གཅིག་འོ་མ་ཕུལ་བརྒྱད་ཙམ་དུ་བཏབ་ལ་བཏང་ན་རབ་སྐྱུག་ཅིང་ཐ་མ་དང་ག་འགགས་ན་དུག་
ཡིན་པའི་ངེས་ཤེས་སྐྱེད་པར་འགྱུར་ཞིང་། བརྟག་ཐབས་དེ་རྣམས་ཀྱིས་མ་རྟོགས་ན་གཤམ་གསལ་གྱི་སྡུད་སྨན་
གང་རུང་བཏང་བས་འདུས་པའི་རྟགས་ཇི་ལྟར་བཤད་པ་བཞིན་བྱུང་ན་ངེས་པར་དུག་གི་ནད་ཡིན་ཞིང་། དེ་ལྟར་
མ་བྱུང་ན་དུག་གི་ནད་ཡིན་པའི་ངེས་པ་མེད་དོ། ། །
༢ བྱེ་བྲག་པའི་རྟགས་ལ། འཇུག་སྒོ་དང་། རྫས། ནད་རིགས། ལྡང་བའི་དུས། བབས་པའི་སྒོ་ནས་བརྟག་
པ་དང་ལྔ་ཡོད་པ་ལས།
T)འཇུག་སྒོའི་རིགས་ཀྱིས་བརྟག་པ་ནི། ཉི་ཟེར་དང་དུ་བ། རླུང་དང་རླངས་པ་ལས་བྱུང་བའི་དུག་ནི།
534



དང་པོ་མཚུལ་པ་ཚ་ཞིང་མགོ་བོ་ན་བ་དང་། སྐྱིད་པ་སྐྱུར་ཞིང་ཚིག་པ་ཟ། ཚིགས་གཞི་དང་བྱིན་ཞྭ་ན་ཞིང་གྲང་ཤུམ་
བྱེད། ཚབས་ཆེན་གྱི་རིགས་རྣམས་ལ་གཡོ་སྐམ་དང་ཞ་འཁུམས་བྱེད་ཅིང་གཟའ་ནད་དང་འདྲ་བ་འོང་། རེག་པ་
ལས་བྱུང་བའི་དུག་ནི་དང་པོ་པགས་པ་ཚ་ལྗིད་ཀྱིས་ཟ་བ་དང་། འཕྲུག་པའི་རྗེས་ལ་འབྲུམ་ཐོར་དང་ཤུ་བའམ་
སྐྲངས་འབུར་འོང་ཞིང་། དེ་ནས་འགྱུར་ལྡོག་སྣ་ཚོགས་འབྱུང་སྟེ། ཁ་ཅིག་རྩ་མིག་སོགས་ལ་བྱེར་བར་འགྱུར་ཞིང་།
ཁ་ཅིག་ལྷོག་པར་འགྲོ་བ་དང་། ཁ་ཅིག་འབྲས་སུ་འགྲོ་ལ། ཐ་མ་ཤ་རུལ་བ་དང་། རྩ་ཆད་པ་དང་རུས་པ་ཟ་བ་སོགས་
སུ་འགྱུར་བ་ཡོད་དོ། །
(2)རྫས་རིགས་སྦྱོར་བའི་སྒོ་ནས་བརྟག་པ་ནི། རིན་པོ་ཆེ་དང་སྦྱོར་བ་ན་ཤེད་ཆུང་ཞིང་ཤ་སྐམ་ལ་ཤ་ཇེ་སྔོར་
འགྲོ་ན་ན་ཚ་མི་ཆེ་ཞིང་ཕོ་བར་སྒེར་དུ་ཟུག་ཅིང་གྲང་བ་དང་། ཁ་ལ་གཡའ་དྲི་བྲོ་ཞིང་སྐྱེས་བུའི་མཚན་མ་མི་ལྡང་ལ་
ས་བོན་ལུག་པ། མིག་མདོག་སེར་ཞིང་ཕོ་བ་སྦོ་སྒྲིག་བྱེད། ཞོ་འཐུང་ན་ཁྲག་ཏུ་འཁྲུ་བ་ཡིན་ནོ། །རྡོ་ལ་སྦྱོར་བ་ནི་ཕོ་
བ་སྲ་ཞིང་ལྕི་ལ་ཡན་ལག་ཕྲ། གདོང་པ་སྦོ་ཞིང་ཚ་བའི་རྟགས་སྟོན་ལ་དོན་དུ་སྲུང་བར་ལྡོག་པ་དང༌། མཆིན་མཁྲིས་
དང་ཕོ་མཆེར་གྱི་སྟེང་སྐྲན་ཆགས་པ་ཡིན། ཤ་སྦྱོར་ནི་ཕོ་མཆིན་མི་བདེ་ཞིང་མིག་སྤྲིན་དམར་བ་དང་། མིག་འགྲིབ་
ཅིང་མིད་པ་དམ་པ་གྲེ་བ་འཛེར། སྐྱུར་བྲོ་ཞིང་ལྟེ་བ་ཁོལ་བུར་ན། ཁྲག་ཏུ་འཁྲུའམ་ཡང་ན་ལུད་པ་ཁྲག་ཏུ་ལུ། མགོ་
དང་སྐེ་མཇིང་བཅས་ཕྱིའི་ཤ་དང་ནང་ཁྲོལ་སོགས་གང་ལ་སྦྱར་ནས་བཏང་བའི་ཐད་དེར་འབབ་ཅིང་ཀོ་ལེར་ན་
བར་བྱེད་དོ། །རྩི་སྦྱོར་ནི་སོ་ནག་ཅིང་ལྕེ་མཆུ་འགས་པ་དང་གཞོགས་ཕྱེད་ན་ཞིང་ག་ང་ན་བའི་ཕྱོགས་ཀྱི་ཤ་སྐམ་
པ། མགོ་དང་རྐང་ལག་གི་ཚིགས་གཞི་ན་ཞིང་གྲང་ཤུམ་བྱེད་པ། ཚ་བ་སྐྱེ་ཞིང་མིག་འགྲིབ་ལ་མཆིན་མཁྲིས་ཁོང་དུ་
འཁྲིལ་སྙམ་བྱེད་པ། ལུས་སྦྲིད་ཅིང་ཟ་བ་དང་ཁ་སྣ་མི་བདེ། ཤ་རྐྱངས་པས་ཆུ་སེར་གྱི་ནད་དང་འདྲ་བར་འོང༌། དུག་
རིགས་དངོས་ལས་སྦྱར་བ་ལ་ལྕེ་དང་སེན་རྩ་སྦྲིད་པ་དང་། མིག་འགྲིབ་ཅིང་སོ་ནག་ལ་ལྕེ་དང་མཆུ་འགས་པ། གྲེ་བ་
འགགས་པ་སོགས་འབྱུང་བ་ཡིན། སྔོ་ལ་སྦྱར་ན་རུས་སྒྲོམ་རྣམས་ན། རྐང་ལག་ཆུ་བ་རེངས་པ་དང་། ལུས་གྲང་ཞིང་
སྙིང་འདར་བ་དང་སེམས་འཕྱོ་ཞིང་འགྲོ་ན་འགྱེལ་འགྲོ། ཁའི་ནང་དང་མཆུ་སྐྲངས་སྙམ་བྱེད་པ་ཡིན། མདོར་ན་
རྫས་རིགས་ལ་སྦྱོར་བ་འདི་རྣམས་ཚ་གྲང་གི་སྦྱོར་བ་གཉིས་སུ་འདུ་བས་ཚ་སྦྱོར་ལ་རྩ་གྲིམས་ཤིང་ཆུ་མདོག་སྨུག་ལ་
ཀུ་ཡ་མཐུག་པ་དང་། རུས་ཚིགས་དང་ཞྭ་བཞི་མགོ་བོ་རྣམས་ན་ཞིང་གྲང་ཤུམ་བྱེད་པ། ལུས་སྟོད་དང་ཕོ་མཆིན་གྱི་
ཡུལ་གཟེར་ཞིང་ཁ་ལྕེ་སྐམ་པ། མཆུ་འགས་ཤིང་སོ་ནག་ལ་ཁོང་པ་ཚ་འཁྲུག་བྱེད་པ། ཤེས་པ་ཟ་ཟི་བྱེད། རྨི་ལམ་
མང་དུ་འབྱུང་ལ་ཁྱད་པར་མཆིན་མཁྲིས་གཉིས་ལ་འབབ་པ་ཡིན་ནོ། །གྲང་སྦྱོར་ལ་ཁོང་པ་སྦོ་ཞིང་སྒྲེག་པ་དང་།
ཁ་ཟས་འཇུ་སྟོབས་ཆུང་ལ་ཟས་ཟ་འདོད་ཆེ་བ། བལྟ་རྩ་དལ་བར་འཕར་ཞིང་ཆུ་མདོག་སྔོ། ལྕེ་མདོག་སྐྱ་ལ་གདོང་
535



པ་སྦོ་བ། མཇུག་ཏུ་སྐྲན་དང་དམུ་ཆུར་ལྡོག་པར་བྱེད་ལ་ཁྱད་པར་མ་ཞུ་བ་ཕོ་བར་འབབ་པ་ཡིན་ཞིང་། སྦྱོར་བ་དེ་
གཉིས་ཀ་འདྲེས་པ་ནི། ཕོ་མཆིན་གཉིས་ཀར་འབབ་ཅིང་ངོ་བོ་གྲང་ཡང་ལྟར་སྣང་ཚ་ཚུལ་དང་། ངོ་བོ་ཚ་ཡང་ལྟར་
སྣང་གྲང་ཚུལ་སྟོན་པས་ན་མ་འཁྲུལ་བར་ཞིབ་མོས་བརྟག་པ་གལ་ཆེ།
(3)ན་ལུགས་རིགས་ཀྱི་སྒོ་ནས་བརྟག་པར་བྱ་བ་ནི། ཐོག་མར་མཛེ་དུག་ཅེས་པ་ནི། མཛེ་ནད་ཅན་གྱི་
ཁྲག་དང་བསེ་ཞོ་གཉིས་ཀྱིས་གཙོ་བྱས་པའི་སྦྱོར་བ་མང་བ་ཡིན་ལ། རྟགས་སུ་ལུས་ཀྱི་ཤ་སྣ་འགུལ་ཞིང་འཕྲིག་པ་
དང༌། ཟ་བར་བྱེད་ལ་རྩ་འཁྱུག་ཅིང་རུས་རྐང་ན་བ། གྲེ་བ་མི་བདེ་ཞིང་ཤ་སྦོས་ཤུ་བ་དང་ཐོར་པ་འོང་། ཐ་མ་རུས་ལ་
འབབ་པ་ནི་ཕོ་མཛེ་ཡིན་པས་སྐམ་ནས་འཆི་བ་ཡིན་ནོ། །ཤ་དང་རྩར་འབབ་པ་ནི་མོ་མཛེ་ཡིན་པས་རུལ་ནས་
འཆིའོ། །སྨྱོ་དུག་ཕལ་ཆེར་ནི་གོང་མོའི་ཁྲག་དང་ཐང་ཕྲོམ་གྱིས་སྦྱོར་བའི་གཙོ་བོ་བྱས་པ་མང་བས། ལུས་སྟོད་
བརྒྱངས་པ་ལྟར་བྱེད་ཅིང་། ཤེས་པ་འཕྱོ་ལ་ཁ་ནས་ཤུ་ཡིས་འདེབས་པ་དང་། ལུས་འདར་ཞིང་ཁྲོ་བ་དང་རྡེག་པར་
བྱེད་ལ་ཁ་ནས་གཏམ་སྣ་ཚོགས་འདོན། ཡང་སོ་འཆའ་བ་དང་སྐབས་སུ་འགྱེལ་ཞིང་དྲན་མེད་དུ་འབོག་གོ། གྲི་
དུག་ཅེས་པ་ནི་མི་གྲི་ཁར་བསད་པའི་ཁྲག་དང་། གཡང་དུ་ལྷུང་བ་དང་ལྕེབས་པ་སོགས་དོན་དུ་གློ་བུར་བའི་ནད་
ཀྱིས་འཆི་བའི་ཁྲག་ལ་སྦྱོར་བ་ཡིན་ཏེ། དེའི་རྟགས་ལ་སྐབས་སུ་མགོ་འཁོར་བའི་ནད་ལྡང་ཞིང་སྙིང་མི་དགའ་བ་
དང་། གྲང་བའི་ཚེ་ན་ལུས་སྟོད་སྒང་ཞིང་དྲན་པ་བག་རེ་ཉམས་འགྲོ་བ་དང་། ལུས་གཡའ་ཞིང་རྩ་ཐམས་ཅད་སྦྲིད་
ལ་དོན་མེད་པར་ཕྱོགས་སུ་འགྲོ་སྙིང་འདོད་པ་སོགས་འབྱུང་ངོ༌། །ཁ་རྨ་དང་རྒྱུ་སྐམ་གཉིས་ནི་རིན་པོ་ཚེ་ལ་
སྦྱར་བ་ཡིན་ལ། ཁ་རྨ་ནི་ཁ་ནང་ཐམས་ཅད་ལ་རྨ་འབྱུང་ཞིང་ཟས་སྐོམ་ཟ་མི་ཤེས། རྒྱུ་སྐམ་ནི་རྒྱུ་མ་སྐམ་ནས་ཟུག་
ཚེ་ཞིང་དྲི་མ་འགགས་པ་ཡིན། ཟ་ རེམ་ལྟག་དགྱེ་ནི་ལྟོ་བ་ཆེ་ལ་མཇིང་པ་རེངས་པར་འགྱུར་བ་དང༌། རྒྱུ་ནད་
རེངས་འཁུམས་ནི་ ཁྲག་ཏུ་བཤལ་བ་འབྱུང་ལ། ལག་པ་དང་རྐང་པ་རེངས་སམ་ཡང་ན་འཁུམས་ནས་བརྐྱང་
བསྐུམ་རང་གིས་བྱེད་མི་ཤེས་པར་མིས་རོགས་བྱེད་དགོས་པ། སྲིན་བུ་སྣ་ཟན་ནི་དུས་རྟག་ཏུ་སྲིན་གྱི་ནད་ལྡང་
བ། སྨུག་པོ་འཇུ་སྐེམས་ཞེས་པ་དང་བཞི་པོ་འདི་རྣམས་ནི་སྦྱོར་གཞི་ཕལ་ཆེར་འདུས་པའི་ནད་ཡིན་པས་ཕོ་
མཆིན་མི་བདེ་ལ་ཁྲག་ཏུ་འཁྲུ་ཞིང་སྣ་ཁྲག་འཛག་པ་དང་། ལུས་ཀྱི་ཤ་སྐམ་ལ་ཤེད་མེད་ཅིང་ཐ་མར་མཆིན་པ་རུལ་
ནས་འཆི་བ་ཡིན་ནོ། །མཁྲིས་པ་མིག་སེར་ནི་རི་བོང་གི་མཁྲིས་པ་དང་གི་ཝཾ་ག་བུར་སོགས་ལ་སྦྱར་བས་མཁྲིས་
པའི་ཡུལ་ཆེར་རྒྱས་ནས་འོང་བ་དང་མིག་སྤྲིན་ཤ་མདངས་སོགས་སེར་པོར་འགྲོ་བ་ཡིན། རིམས་ནད་སྦྱར་བྱེར་
ནི། རིམས་ཁྲག་ལ་སྦྱར་ནས་རིམས་འགྱེད་པ་ཡིན་པས་རྩ་ཆུ་དང་ན་ལུགས་སོགས་རིམས་དང་འདྲ་བ་ཡིན། ནག་
པོ་ཐོག་རྡེག་ནི་དུག་སྦྲུལ་གྱི་མགོ་དང་བྱིང་བྱིང་ཐུ་ལུ་ལ་སྦྱར་བས་ནད་རྟགས་མིག་སྦྲིད་ཅིང་ཀླད་པའི་དཀྱིལ་ནས་
536



གཟེར་ཟུག་ལྡང་ལ་གསུས་པ་སྦྱོ་བ་དང༌། འཁྱམ་པོ་གཟའ་ནད་ནི་ཤ་དང་སོ་ལ་སྦྱར་བས་འཕྲལ་དུ་རེངས་ཀྱིན་
འགྱེལ་འགྲོ་བ་དང༌། རྐང་ལག་བཤལ་སྦྲིད་བྱེད་ཅིང་མིག་འདོར་ལ་ཐ་མ་ཤ་སྐམ་ནས་འཆི་བ་ཡིན་ནོ། །གཟེར་
ནད་ཆུ་འགགས་ནི་བྱུང་པ་དང་སྦྱར་བས་ན་ལུགས་རྩ་མིག་དང་རྒྱུ་ཞབས་རྣམས་གཟེར་ལ་དྲི་ཆུ་འགོག་པ་དང་།
གཞུག་ཏུ་རྩར་བྱེར་ནས་ཁྲག་སྐྱུག་ཅིང་སྣ་ཁྲག་འཛག་པ་ཡིན་ནོ། །དེ་ལ་སོགས་པ་སྦྱོར་བ་མི་འདྲ་བ་སྣ་ཚོགས་
ལས་ནད་རིགས་ཀྱང་སྣ་ཚོགས་པ་བསམ་ཡུལ་ལས་འདས་པ་དུ་མ་འབྱུང་བར་བཤད།
4)ནད་ལྡང་བའི་དུས་ཀྱི་སྒོ་ནས་བརྟག་པ་ལ། ཞག་དུག་གི་དུག་དེ་ཁོང་པར་སྨིན་ཡང་རྣོ་བའམ་སློང་བའི་
རྐྱེན་དང་ཕྲད་པ་ལས་ལངས་མ་རན་པར་གློ་བུར་དུ་ལངས་ཏེ་མ་ཞུ་བའམ་སྨུག་པོ་དང་རིམས་ལྟར་དུ་ན་བ་ཕལ་
ཆེར་ལ་འབྱུང་སྟེ། ཁ་ཅིག་འཕྲལ་དུ་མིག་ལོང་བ་དང་། ལྕེ་མཆུ་འགས་པ་དང་ལུས་རེངས་སམ་འགྱེལ་ཞིང་དྲན་པ་
ཉམས་པའང་འབྱུང་སྲིད་དོ། །ཟླ་དུག་ནི་ལུས་ཀྱི་ཤ་སྐམ་ལ་སེན་མོའི་བཀྲག་མདངས་ཉམས་ཤིང་ལུས་སེམས་ངལ་
བ་དང་། མཆུ་སྐེམ་ཞིང་སོ་ནག་ལ་མིག་འགྲིབ་ཅིང་རྣ་བ་འུར་བ། ཁོང་པ་སྦོ་ཞིང་ཚིགས་གཞི་ལ་སྨུག་ཐིག་འོང་། ལོ་
དུག་ནི་ཤ་སྐམ་ལ་མཆིན་པ་འཕྱོངས་ནས་ན་བ་དང་། སྤྲོ་ཐུང་ལ་དུ་སྙིང་འདོད་ཅིང་རྣ་བ་འུར་བ་མཁལ་མ་གྲང་ཞིང་
ལྟོ་བ་ཆེ་ལ་བག་རེ་ཙམ་རྔུལ་བ། ལུས་ཀྱི་སྲིན་བུ་ལྡོག་ཅིང་ཆང་འཐུང་བའི་ཚེ་ལུས་ཀྱི་ཉམ་ཆུང་ཞིང་སོ་ན་བ། རྩིབ་
ལོགས་སོགས་ལ་གཟེར་འཕོ་ཞིང་ལྟག་པ་དགྱེ་བ། གཉིད་མེད་ཅིང་ཕོ་བ་གཟེར་བ་དང་། ཟ་འཕྲུག་འབྱུང་བ་ཡིན།
($)བབས་སའི་གནས་ཀྱི་སྒོ་ནས་བརྟག་པ་ནི། དུག་དེ་སྙིང་ལ་བབས་ན་སྨྲ་བ་ལྡིབ་ཅིང་ཤེས་པ་འཕྱོ་བ་
དང་། ལུས་ལ་རྔུལ་ཆེ་ཞིང་སྦྲིད་པ་མང་ལ་ཤུགས་རིང་བྱེད། གློ་བར་བབས་ན་སྣ་འགགས་ཤིང་གཡའ་ལ་སྦྲིད་པ་
འབྱུང་བ་དང་། གློ་མང་ལུ་ཞིང་གྲེ་བ་འཛེར་ལ་སྐྱིགས་བུ་མང་བ་ཡིན། མཆིན་པར་བབས་ན་མིག་ཚིལ་ཞུ་ཞིང་མིག་
མདངས་ཉམས་པ་དང་། མཆིན་དྲི་གཟེར་ལ་མཁྲིས་པ་སྐྱུག་ཅིང་། མཚོགས་མ་ལྕི་ལ་ཁ་ཆུ་འཛག་པ། མཆེར་པར་
བབས་ན་མཆུ་ན་ལ་ཁོང་པ་སྦོ་ཞིང་རྩིབ་ཐུང་ན་བ་དང་། སྣ་བུག་ཧར་གདངས་པ་དང་གྲང་བའི་ཚེ་ན་ཕོ་མཆེར་
འགྱིང་ཞིང་ཚ་ན་ཕོ་མཆེར་འབྱུང་འགྱུང་ན་བ། མཁལ་མར་བབས་ན་མཁལ་རྐེད་གྲང་ཞིང་མཁལ་རྩ་ཁྲིད་པ་དང་།
རྐང་པ་ལྕི་ལ་ཆུ་སྲི་ཞིང་རྣ་བ་འུར་བ། སྣོད་དྲུག་གང་དུ་ལྷུང་ན་སྒྲེག་སྐྱུག་བྱེད་ཅིང་ཁ་ཟས་མི་འཇུ་བ་དང་། རྒྱུ་
ལོང་སྦོ་འཁྲོག་དང་ཚ་འབྱུང་འགྱུང་བྱེད་ཅིང་འཁྲུ་བ་ཡིན། ཤར་བབས་ན་ཤ་སྣ་འགུལ་ཞིང་འཕྲིག་འཕྲོག་བྱེད་ཅིང་
ཚིགས་ལྷོད་ལ་པགས་མདོག་སྔོ་བ་དང་། རྩར་བབས་ན་གྲིམས་ཤིང་རྩ་རྣམས་འཁྲིད་འཁྱུག་བྱེད་ལ་སྦྲིད་པ་འབྱུང་
བ། ཆུ་བར་བབས་ན་བཤུལ་ཤ་རེངས་ཤིང་ཡན་ལག་འཁུམས་པ། རུས་ལ་བབས་ན་རུས་ཚིགས་རྣམས་ན་ཞིང་
མཉེ་ན་ཕན་སྙམ་བྱེད་པ་དང་། རྐང་ལག་གི་ཚིགས་ཀྱི་ཁ་འཁོར་སྐྲངས་ཤིང་བརྐྱང་བསྐུམ་དཀའ་བ། རུས་པའི་
537



རིགས་ཐམས་ཅད་སྐམ་ཁོལ་བྱེད་པ་ཡིན་ནོ། །དེ་ལྟར་བཤད་པའི་བྱེ་བྲག་སོ་སོའི་ནད་རྟགས་རྣམས་ནད་གཞན་
དང་འཁྲུལ་བ་འབྱུང་བའི་ཕྱིར་ངེས་པ་རྙེད་དཀའ་བས་བཤད་མ་ཐག་པའི་བརྟག་ཐབས་རྣམ་པ་གསུམ་གྱིས་ངེས་
པར་གཏན་ལ་དབབ་པར་འགྱུར་ཞིང་། གཞན་ཡང་ཤིན་ཏུ་གསང་བའི་བརྟག་པ་ནི་བསེ་རུ་དང༌། བོང་དཀར།
ཨ་རུ་བཅས་ཞིབ་ཏུ་བཏགས་པ་ཆུས་སྦྱང་བ་ལན་འགའ་བཏང་ལ་དེ་ནས་ནད་པའི་དྲི་ཆུ་དེ་སེམས་ཅན་གང་ལ་
བླུད་ཀྱང་ཉུང་ངུས་ན་བ་དང་། མང་ན་འཆི་བར་གྱུར་ན་དུག་ནད་ཡིན་པར་ངེས་སོ། །དུག་ནད་དེ་བཅོས་ཀྱང་
མི་ཐུབ་པའི་འཆི་ལྟས་ནི། ཤ་ཟད་ཅིང་མུར་གོང་རྡིབ་པ་དང༌། དང་ག་འགགས་སམ་ཟོས་ཚད་སྐྱུག་པ། ལྕེ་དང་
སོ་རྙིལ་སེན་མོའི་མདངས་ཤོར་ཞིང་ལུས་སྟོབས་ཟད་པ། ལུས་ལ་འབྲུམ་པ་ནག་པོས་ཁྱབ་པ། དབུགས་ཐུང་ལ་ཕོ་བ་
དང་བྲང་གཞུང་བཅུ་དྲུག་པའི་མདོ་མཆིན་གསང་འདུས་སོ་སོགས་སྐྲངས་པ། སྨྱོ་བ་དང་དུག་གི་སྨན་གང་ཡང་མི་
ལེན། ནང་ཁྲོལ་རུལ་བའི་ཁུ་བ་འཁྲུ་བ། གསོན་ཁྲག་དྲི་མནམ་པ་འཁྲུ་སྐྱུག་བྱེད་པ་སོགས་ཀྱི་རྟགས་དང་ལྡན་ན་དེ་
འདྲའི་ནད་པ་མི་འཚོ་བས་ག་ས་བ་བརྩམ་པར་མི་བྱའོ། །
བཞི། བཅོས་ཐབས།
སྦྱར་དུག་གསོ་བ་ལ་སྤྱིའི་གསོ་ཐབས་དང་། བྱེ་བྲག་གི་གསོ་ཐབས། དུག་ནད་དུག་གིས་གསོ་ཐབས། དུག་
ནད་ཀྱི་ལོག་གནོན་དང་རྣམ་པ་བཞིའི་སྒོ་ནས་བཤད་པའོ། ། །
1)སྤྱིའི་གསོ་ཐབས་ལ། དུག་ནད་སྨན་གྱིས་གསོ་བ་ལ་དུག་ནད་ཚ་སྦྱོར་ཡིན་ན་གསར་རྙིང་གང་འདྲའི་
རིགས་ཡིན་ཀྱང་བཅོས་ཚུལ་གྱི་དང་པོ་ཟས་སྤྱོད་དང་སྨན་གྱིས་གཞི་བཟུང་ལ། ལུས་ཟུངས་བཟང་བ་དང་གསར་པ་
ཡིན་ན། དང་པོ་བསྡུ་བ་དང་། བར་དུ་གསོད་པ། ཐ་མ་སྦྱང་བས་བཅོས་པ་དང་། ཟུངས་ངན་ཞིང་རྙིང་པ་ཡིན་ན་
བསྡུ་བསད་སོ་སོར་མི་བྱ་བར་ཆིག་ཆོད་བྱ་དགོས་པ་ཡིན་ནོ། །
༡ བསྡུ་བ་ལ་དང་པོ་སྔ་དྲོ་སྨན་འཇུ་བའི་ཕྱིར་ཁ་ཟས་བསྲུང་ཞིང་། ཕྱི་དྲོ་ཁ་ཟས་ལ་ནན་ཏན་བསྐྱེད་པར་བྱ་
དགོས་ཀྱང་། ཉ་དང་ཕག་པ་བཤུལ་ཆགས་རྣམས་ཀྱི་ཤ་དང་། སྒོག་ཙོང་ཟུ་ལ་སོགས་པའི་སྔོ་ངད། མདོར་ན་རུལ་
སྐྱུར་རྗེན་ཟས་ཀྱི་རིགས་རྣམས་སྤང་བ་དང་། བ་ལང་དང་། གནའ་བ། དགོ་བ་སོགས་ཀྱི་ཤ་གསར་དང་། ཁུར་ཚོད།
འབྲས་ཡོས་ཀྱི་ཐུག་པ། ཇ་གསར་འཇམ་དང་ཆུ་བསིལ་རྣམས་བསྟེན། ལུས་ཟུངས་ཞན་པ་དང་མེ་དྲོད་ཆུང་ཞིང་ན་
སོ་རྒས་པའི་རིགས་ལ་ལུག་ཤ་གསར་པའམ། སྐམ་སེང་ཡིབ་པོ་མ་ཡིན་པ་སྦྱར་ལ་བཏང་། སྤྱོད་ལམ་མེ་དང་ཉི་མར་
ཧ་ཅང་བསྲེག་པ་དང༌། ངལ་དུབ་ཀྱི་ལས། ཉལ་པོ་སྤྱོད་པ། རྟ་ལ་སོགས་པ་ཞོན་པ་བསྟེན་པ། སྨྲ་བརྗོད་མང་བ།
538



རླན་གྲང་དང་ཉིན་གཉིད་ལོག་པ་རྣམས་སྤང་བར་བྱ་ཞིང་། དེ་ཡང་དུག་ནད་ཚ་བ་ཅན་ལ་ཨ་རུ་གསེར་མདོག་གི་
ཐང་དང་། གྲང་བ་ཤས་ཆེ་ལ་འབྲས་བུ་གསུམ་དང་པི་པི་ལིང་གི་ཐང་སྔ་དྲོ་ཉིན་གྱི་བར་དུ་བསྟེན་ན་དེས་འདུ་བ་
སྙོམས་ཤིང་ནད་དང་ཟུངས་སོ་སོར་འབྱེད་ལ། དེའི་རྟགས་སུ་རྔུལ་ནག་ཆད་པ་དང་། ལུས་ཡང་ཞིང་དང་ག་བདེ་བ་
དང༌། རྩོལ་སྤྱོད་སོགས་བྱེད་ནུས་སྙོམས་པ་བྱུང་ན་སྨིན་པ་ཡིན་ལ། ནད་མ་བྱེར་བ་དང་གསར་པ་བསྡུ་མི་དགོས་ལ་
ནད་རྙིངས་ཤིང་བྱེར་བར་གྱུར་ན་བསྡུ་བ་ཉིད་གཅེས་པ་ཡིན་ནོ། །བསྡུ་སྨན་ལ་སྤྱིར་སྦྱོར་བ་མང་ཡང་སེ་རྒོད་
བདུན་ཐང་དྲོ་འཇམ་ལན་འགའ་བསྟེན་པ་དང༌། ཡུངས་ཀར་བདུན་སྦྱོར་ཐོ་རངས་ཀྱི་དུས་སུ་བསྐོལ་གྲང་གིས་
དབུལ་ལ་ཉིན་ཇི་ཙམ་དུ་གཏོང་བ་ནད་ཀྱི་བབས་དང་བསྟུན༔ གཙོ་བོ་སྨུག་པོའི་སྐབས་ཀྱི་སྡུད་སྨན་ཐང་ཆེན་ཉེར་
ལྔ་བཏང་། དེ་ལྟར་སྡུད་སྨན་བཏང་བས་འདུས་རྟགས་ནི། ལུས་ལྕི་ཞིང་སྐྱིད་པ་སྐྱུར་ལ་དང་ག་འགགས་པ་དང་། ཁ་
་ལྕེ་སྐམ་ལ་ཕོག་ཡུལ་དུ་ཚ་རུབ་བྱེད་པ་སོགས་འབྱུང་ལ་རྟགས་དེ་དག་མེད་ན་མ་འདུས་པས་སྡུད་སྨན་ཐུན་ཆེར་
བསྐྱེད་ལ་བཏང་ཞིང་ཕོ་ཡུལ་དུ་རུས་སྣ་དང་འབྲུ་སྣའི་དུགས་དང༌། རྒྱུ་ཞབས་ལ་བྱེ་མའི་དུགས་ཀྱིས་བདུག་ཅིང་།
མཐིལ་བཞིར་ཕྱུག་པའི་བསྐུ་མཉེ་བྱ། འདུས་རྟགས་ཐོན་ན་སྡུད་སྨན་ཐལ་ཆེ་མི་རུང་སྟེ། བསྡུས་དྲགས་ན་དུག་དེ་
སླར་རྩ་ལ་གྲམས་པར་འགྱུར་བས་འདུས་ནས་གཤམ་གསལ་གྱི་གཉེན་པོའི་སྨན་གྱིས་བསད་པར་བྱ་དགོས་ལ། དེ་
ཡང་མ་འདུས་པར་བསད་པ་སྔས་ན་རི་དྭགས་ཐང་དུ་འདེད་པ་དང་འདྲ་བར་འཕྲལ་དུ་མི་སོད་ཅིང་། ཕུགས་
བཅོས་དཀའ་ལ་ཡུན་དུ་སྦྱོང་བར་འགྱུར་ཞིང་། འདུས་ནས་གསོད་སྨན་བཏང་ན་ནད་ཆོམས་པ་མྱུར་བ་ཡིན་ནོ། །
བྱེ་བྲག་ཏུ་ནད་སོ་སོའི་སྡུད་སྨན་ལ་རླུང་ལ་ཛཱ་ཏི། མཁྲིས་པར་གུར་གུམ། བད་ཀན་ལ་ལྕུམ་རྩ། འདུས་པར་ལི་ཤི་
སྦྱར་བ་དང༌། སྟོད་དུ་བྱེར་ན་མ་ནུ་བཞི་ཐང་། ཕོ་ལོང་དང་རྒྱུ་མ་མཁྲིས་པ་བཞི་ལ་བྱེར་ན་གྲོ་དང་སྲན་མ། བུང་བུའི་
གསོན་ཁྲག་རྣམས་སྦྱར་བ་དང་། ཡན་ལག་ལ་བྱེར་ན་ཚར་འབྲུམ་དང་། མི་དོམ་གྱི་མཁྲིས་པ། དབང་ལག་བཅས་
བཞི་པོ་དང་། ཚིགས་ལ་བྱེར་ན་དཀར་ཁྲ་མེན་ལྔ་པ་སྦྱར་བར་བྱའོ། །
2བར་དུ་གསོད་ཐབས་ལ་སྔོ་སྦྱར་གྱིས་བསད་པ་དང་། རྩི་སྦྱར་གྱིས་བསད་པ། རིན་པོ་ཆེའི་སྦྱར་བས་
བསད་པ་དང་གསུམ་ཡོད་པ་ལས།
སྔོ་སྦྱོར་གྱིས་བསད་པ་ནི། ལུས་སྟོབས་བཟང་ཞིང་ཚ་བ་ཆེ་ལ་ཕོ་བའི་མེ་དྲོད་ཆེ་བ་རྣམས་ལ་གཉེན་པོ་
བདུད་རྩི་ལྟ་བུའི་སྔོ་ཡི་སྦྱོར་བ་དག་བསྔགས་པ་ཡིན་པས་མན་རྒྱུད་ཀྱི་གཙོ་བོ་བཞི་སྦྱོར་དང་། དྲུག་སྦྱོར་བསྡུས་
འབྲིང་། ཡང་ན་སྔོའི་མང་སྦྱོར་ཆེན་མོ་སོགས་ལ་དོན་སྣོད་སོགས་གོང་བབས་ཀྱི་ཁ་འཛིན་སྦྱར་བ་བསྟེན་པ་དང་།
དེ་དག་ལ་སོགས་པ་སྔོ་ཡི་སྦྱོར་བ་གང་ལ་ཡང་པི་ལིང་བྲག་ཞུན་གཉིས་ཀྱིས་དུག་འདོན་པ་དང་། སྐྱུ་རུ་རས་ནུས་པ་
539



བསྐྱེད་པ་དང་། ཨ་རུ་རས་ལུས་ཟུངས་གསོ་བ་གཅེས། སྨན་བཏང་བས་འཇུ་དཀའ་ན་རྒྱམ་ཚྭ་གསུམ་པ་བསྟེན། དེ་
ནས་ཚ་བའི་སྟོབས་བྲི་ཞིང་འདུས་རྟགས་བྱུང་ན། ལྕམ་རྩ་དང་། དུར་བྱིད། ཨ་རུ་མཆུ་རིང་བསྣན་པས་སྦྱངས། དེ་
ལྟར་སྨན་བཏང་བས་ལུས་ཡང་ཞིང་དང་ག་བདེ་བ་དང་ཁམས་ཇེ་དྭངས་སུ་སོང་ན་ནད་མགོ་ནོན་པ་ཡིན་ཞིང་།
སྨན་བཏང་གིན་གནོད་ན་མི་འཕྲོད་པའི་རྟགས་ཡིན་པས་སྔོ་ཡི་སྦྱོར་བ་བསྟེན་མཚམས་ཞོག་ལ་སྦྱོར་བ་བསྒྱུར་
དགོས།
རྩི་སྦྱོར་གྱིས་བསད་པ་ལ་སྤྱིར་ལུས་ཟུངས་ངན་པ་དང་། ན་སོ་རྒས་པ། ཕོ་བའི་མེ་དྲོད་ཆུང་བ། དང་ག་
ཞན་པ་དེའི་རིགས་ལ་རྩི་སྦྱོར་གྱི་རིགས་བསྟེན་པ་བསྔགས་པས། དེ་ལ་མན་རྒྱུད་ཀྱི་བདུད་རྩི་ཞི་བྱེད་དང་། མཁྲིས་
པའི་སྦྱོར་བ་ཚངས་པ་ལྷའི་བདུད་རྩི་སོགས་ཀ་ར་དང་སྦྱར་ལ་བཏང་། ཚ་ཤས་ཆེ་ན་གུར་གུམ་བཅུ་གསུམ་ཁ་ཚར་
ཅན་དགུང་གཉིས་ལ་ཆུ་སྐོལ་གྱིས་དབུལ། ཡང་ན་ཀོ་ཋ་བཅུ་གསུམ་ཀ་ར་དང་སྦྱར་ལ་བཏང་། དེ་ལྟར་བཤད་པའི་
སྦྱོར་བ་དེ་རྣམས་དུག་ནད་ཀུན་གྱི་གཉེན་པོ་ཡིན་ཏེ། དུག་ཚད་ཐམས་ཅད་རོལ་དུ་གསོད་པ་ཡིན་ནོ། །གྲང་ཤས་
ཆེ་བ་ལ་ཅུ་གང་བདེ་བྱེད་ཆེན་མོའི་སྟེང་དུ་གངས་ཐིགས་བསེ་རུ་ཨ་ག་རུ་སུ་མི་རེ་རལ་འོམ་བུ་ཆུ་རྩ་རྣམས་སྦྱར་བ་
དགོང་དང་ཞོགས་པའི་དུས་སུ་བསྟེན། ཚ་གྲང་ཐུན་མོང་ལ་གཉེན་པོ་བཅུ་བདུན་སྟེང་འདུ་བ་གང་ཤས་ཆེ་བ་དང་
བབས་སའི་གནས་དང་སྦྱར་བའི་གཉེན་པོ་ཆ་བསྐྱེད་ལ་བཏང་། རིན་ཆེན་རྡོ་དང་ཤ་སྔོ་དངོས་ལ་སྦྱོར་བའི་རིགས་
ཚ་གྲང་འདྲེས་པའི་ནད་དང་། ཁྱད་པར་མཆིན་མཁྲིས་ལ་བབས་པའི་ནད་ཀུན་འཇོམས་པའི་མཆོག་གོ །
རིན་པོ་ཆེའི་སྦྱོར་བས་བསད་པ་ནི་བཤད་མ་ཐག་པའི་རྩི་སྦྱོར་གྱི་རིགས་བསྟེན་པས་ཚ་བ་ཐོན་དཀའ་
བའི་རིགས་ལ་རིན་ཆེན་སྦྱོར་བ་བསྔགས་པས་དེ་ལ་མན་རྒྱུད་ཀྱི་གསེར་གཡུའི་སྦྱོར་བ་དང་། མུ་ཏིག་གི་སྦྱོར་བ་
དང་། ཕྱི་རྒྱུད་ཀྱི་རིན་ཆེན་ཚ་གྲང་གི་སྦྱོར་བ་གང་ལ་དུག་ནད་གང་རིགས་ཀྱི་གཉེན་པོ་དང་དོན་སྣོད་ཀྱི་ཁ་འཛིན་
གང་དགོས་ནད་རྟགས་དང་སྦྱར་ཏེ་བཏང་བར་བྱའོ། །དེ་ལྟར་བསད་རྗེས་ནད་ཀྱི་འགོ་ཆོམས་ནས་ནད་རོ་སྦྱོང་།
3)སྦྱོང་བ་ལ་སྤྱིའི་སྦྱོང་ཐབས་དང་བྱེ་བྲག་གི་སྦྱོང་ཐབས་གཉིས་ལས། (༡)སྤྱིའི་སྦྱོང་ནད་ཀྱི་རིགས་གང་
ཡིན་དང་གནས་གར་བབས་བཤལ་གྱིས་སྦྱོང་བ་ལ་སྔོན་འགྲོ་དང་། སྣ་སེལ། དངོས་གཞི་སོགས་གསུམ་གྱི་ཆོ་ག་ཇི་
ལྟ་བ་བཞིན་འགྲོ་དགོས་ལ། དུག་ནད་གསར་པ་དང་མ་བྱེར་བའི་རིགས་ཡིན་ན་སྡུད་བྱེད་གཉེན་པོའི་ཐང་སོགས་
སྡུད་སྨན་གང་རུང་ཐེངས་འགའ་བསྟེན་པ་ལས་རིང་བའི་སྔོན་འགྲོ་མི་དགོས། ཁྲུས་དང་བསྐུ་མཉེ་སོགས་བྱས་རྗེས་
ཀོ་ཋའི་འཕྲུལ་བཤལ་བསྟེན་པ་ནི། ཀོ་ཎའི་རྩ་བ་ཕྲ་མོ་ཙམ་ཡང་མ་ལུས་པར་ཤིང་དང་རྭ་ལྟ་བུས་ལེགས་པར་བརྐོས་
ཤིང་ཆུས་བཀྲུས་པ་སྤར་གསུམ་དང་། འབྲས་འབྲུ་བདུན་དང་ལྷན་ཅིག་གཏུན་གཙང་མར་བརྡུངས་ཏེ། ཁུ་བ་དར་
540



དཀར་དྲི་མེད་དུ་བཙགས་པ་སྒོང་སྐོགས་བཞི་ལྔ་ཙམ་ནད་པའི་ཟུངས་དང་སྦྱར་ཏེ་བཏང་། དེ་ཡི་ནུས་པས་ནད་
ལེགས་པར་འཁྲུ་ཞིང་ཁམས་རྩེ་བདེར་འགྲོ་བས་གསོ་བ་ཐམས་ཅད་ཀྱི་མཆོག་ཡིན་ནོ། །སྨན་འདི་བཏང་བས་ཕན་
གནོད་ཅི་ཡང་མེད་ན་སྦྱོར་ངན་དུག་གི་ནད་ཡིན་ནོ། །དེ་ལ་རྒྱུད་ཆེན་ནས་འབྱུང་བ་བཞིན་སྔོན་འགྲོ་ཁྲུས་བསྐུ་
མཉེ་སོགས་བྱས་ལ་སྣ་སེལ་གྱི་ཐང་བཏང་། དངོས་གཞི་ལ་ཨ་རུ་ལྔ་པའི་སྟེང་སྦྱོར་བའི་རིགས་གང་གི་རྟགས་དང་
ལྡན་ན་དེར་སྣ་ཁྲིད་ཀྱི་གཉེན་པོ་གང་དགོས་ཁ་བསྒྱུར་བའི་བལ་གྱིས་སྦྱང་བ་དང་། བཤལ་འཕུལ་ཆུང་བ་ལ་ཨ་
རུའི་ལྕག་དང་། མཆིན་པ་ན་བར་བྲག་ཞུན་གྱི་ལྕག་དང་ཕོ་བ་སྒང་བར་རྒྱམ་ཚྭའི་ལྕག་གིས་བསྐུལ།
(༢)བྱེ་བྲག་སྦྱང་བ་ནི་ཕོ་བར་བབས་ན་རི་ཤོ་དང་། དུར་བྱིད། བོང་དཀར་བཅས་པའི་སྐྱུགས་བྱ། རྩ་ལ་
བབས་ན་རྩ་སྦྱོངས་དང་། རུས་ལ་བབས་ན་རྔུལ་དབྱུང་བྱ། དུག་ནད་དེ་ལུས་ལ་ཡུན་རིང་ཞེན་པའི་ཕྱིར། བསྡུ་
བསད་སྦྱང་གསུམ་ནད་པའི་ཟུངས་དང་སྦྱར་ལ་ལན་ཅི་རིགས་པར་བསྐྱར་པ་དང་། བསྡུ་བསད་སྦྱང་གསུམ་སྐོར་
རེའི་བར་གསར་བཅུད་ཀྱིས་ལུས་ཟུངས་གསོ་བ་གལ་ཆེ་ཞིང་། དེ་ཡང་ན་ཡུན་རིང་བ་དང་བྱེར་ཞིང་ཞེན་པར་གྱུར་
པ་དང་། ལུས་ཟུངས་ཅུང་བཟང་བའི་རིགས་ལ་དང་པོ་གོང་གི་སྡུད་སྨན་གྱི་རིགས་དང་། ཡང་ན་དཀར་པོ་ཆིག་
ཐུབ་བདུན་པའི་ཕྱེ་མ་སྐྱེར་ཤུན་སེ་རྒོད་སེ་བའི་བར་ཤུན་རྣམས་ཀྱི་ཐང་གིས་དབུལ། འདུས་རྟགས་ལུས་ལྕི་ཞིང་
སྐྱིད་པ་སྐྱུར་ལ་ཁ་ལྕེ་སྐམ་པ་དང་། ཕོ་བ་ཚ་རུབ་བྱེད་པ་སོགས་བྱུང་ན་ཟླ་ཤེལ་ཆེན་མོ་དང་། མན་ངག་བསིལ་སྦྱོར།
དཔའ་བོ་ཉེར་ལྔ། རིན་ཆེན་དབང་རིལ་ཉེར་ལྔ། གཡུ་རྙིང་ཉེར་ལྔ། རིན་ཆེན་མང་སྦྱོར་སོགས་འབྲེལ་ཡོད་ཀྱི་སྨན་
སྦྱོར་ནད་རྟགས་དང་བསྟུན་ལ་བཏང་། དེ་ལྟར་གསོད་སྨན་བཏང་རྗེས་བཤད་མ་ཐག་པའི་སྦྱོངས་ཀྱི་རིགས་ནད་
སྟོབས་དང་ལུས་ཟུངས་ལ་སྦྱར་ཏེ་བཏང་ལ་འཁྲུ་ཤུགས་ཆུང་ན་སླར་ཡང་རིལ་བུ་བསྐྱུར་ལ་བཏང་། དེ་ལྟར་བཏང་
བས་དུག་རིགས་རང་མདོག་ཏུ་འཁྲུ་བ་དང་། གང་ལ་སྦྱར་བའི་ཁ་ཟས་མ་ཉམས་པ་དང་། ལོ་ཟླ་ཅི་ཙམ་སོང་བ་ཡང་
རིམ་བཞིན་དུ་འཁྲུ་ཞིང་ནད་དག་ནས་ལྕག་ཉིད་འཁྲུ་ལ། དེ་དུས་འབྲས་སོགས་བསིལ་དྲོད་འཇམ་པོས་བཅད་པར་
བྱའོ། །ཤིན་ཏུ་ཡུན་རིང་ཞིང་ཞེན་ཚེའི་རིགས་ལ་སྔར་བཞིན་སྡུད་བསད་སྦྱང་གསུམ་ནད་པའི་ཟུངས་དང་སྦྱར་ཏེ་
ལན་ཅི་རིགས་པར་བསྐྱར་བ་དང་། མཚམས་མཚམས་གསར་བཅུད་ཀྱིས་ལུས་ཟུངས་གསོ་བ་སོགས་རིག་མདས་
དཔག་པར་བྱའོ། །ལུས་ཀྱི་ཟུངས་ངན་ཞིང་ནད་རྙིང་པའི་རིགས་ལ་བསྡུ་བསད་ཚིག་ཆོད་བྱ་དགོས་པས་དེ་ལ་
མན་རྒྱུད་ཨ་རུ་བྲག་ཞུན་གྱི་སྦྱོར་བ་ཀ་ར་དང་སྦྱར་བ་བྲག་ཞུན་གྱི་ཁུ་བས་དབུལ་བས་སྡུད་བསད་ཆིག་ཆོད་བྱེད། ཚ་
གྲང་ཐུན་མོང་ལ་མན་རྒྱུད་ཚ་གྲང་སྤྱི་འཇོམས་ཐོ་རངས་ཀྱི་དུས་སུ་གངས་ཆུས་དབུལ་ལ་བཏང་། འོན་ཀྱང་དུག་
ཚད་དེ་ལུས་ཟུངས་ལ་རྩི་ལྟར་ཞེན་པའི་ཕྱིར་ཆིག་ཆོད་ཀྱི་སྨན་སྡུད་དྲགས་པས་ཞེན་པ་དེ་མི་སེལ་བའི་ཁར་ཕོ་བའི་
541



མེ་དྲོད་འཆི་ཞིང་ཚད་རོ་ལུས་པའི་ཕྱིར་ན་སྨན་ཐུན་ཆུང་ངུར་བཏང་ནས་ཡུན་དུ་བསྲིངས་ལ་ཚ་བ་རོལ་དུ་གསོད་
དགོས། སྐབས་སུ་ཕྱི་རྒྱུད་ལྟར་གྱི་རྒྱུན་བཤལ་བཏང་ཞིང་ནད་རོ་སྦྱང་བ་དང་། ལུས་ཤིན་ཏུ་ཞན་པའི་རིགས་ལ་
འཇམ་རྩི་དང་ནི་རུ་ཧ་གཉིས་སྤེལ་མར་བཏང་ཞིང་། རང་བབས་ཀྱིས་བཤལ་རྔུལ་བྱུང་ན་སྨན་གྱིས་སྦྱར་བར་བྱ་མི་
དགོས་སོ། །གྲང་སྦྱོར་ལ་མན་རྒྱུད་འགྲོན་བུ་དང་ཟངས་ཐལ་གྱི་སྦྱོར་བ་ཆུ་སྐོལ་གྱིས་ཕུལ་བས་གྲང་སྦྱོར་གྱི་དུག་
གསོད་སྦྱོང་བྱེད། ནད་ཀྱི་ངོ་བོ་གྲང་ཡང་ཚ་ཚུལ་སྟོན་པ་ལ་ཚ་བ་གསུམ་ཚད་པ་སྤྱི་འཇོམས་ཀྱི་སྨན་གང་འཕྲོད་སྟེང་
སྦྱར་བས་སེལ་ཞིང་ཟས་སྤྱོད་དྲོ་བ་བསྟེན། །
༢ བྱེ་བྲག་གི་གསོ་ཐབས། དེ་ལ་ཡང་འཇུག་སྒོ་དང་། རྫས་རིགས་བྱེ་བྲག་པ། ནད་ཀྱི་རིགས་ལྡང་བའི་དུས།
བབས་སའི་གནས་བཅས་དང་སྦྱར་ཏེ་བཅོས་པའི་ཐབས་རྣམས་རིམ་པ་བཞིན་འགོད་པ་ལ།
ཀྱི་འཇུག་སྒོའི་རིགས་དང་སྦྱར་ཏེ་བཅོས་ཐབས་ནི། དུ་བ་དང་རླངས་པ་ལ་བསྐུར་བའི་དུག་དང༌། ཉི་ཟེར་
ལ་བསྐུར་བའི་དུག་རྣམས་ལ་སྔོ་སྦྱོར་གྱི་གཙོ་བོ་དྲུག་སྦྱོར་རྗེས་མའི་སྟེང་བོང་ང་དཀར་པོ་དང་བྲག་ཞུན་བསྣན་པས་
དུད་པ་ལ་བསྐུར་བའི་དུག་འཇོམས་པ་དང་། ཚ་བ་ཆེ་ན་གཙོ་བོ་དྲུག་གི་ལུམས་ཀྱིས་ཕྱི་ནས་བདུག་ཅིང་། རྗེས་སུ་
དམར་པོ་གསུམ་གྱི་སྨན་མར་སྦྱར། ཉི་ཟེར་དང་རླངས་པ་ལ་བསྐུར་བའི་དུག་ལ་བདུད་རྩི་ལྔའི་ལུམས་བྱ་ཞིང་།
ལུས་ཀོ་ལེར་ན་ཞིང་སྐྲངས་པ་བྱུང་ན་ཚ་བ་ཕྱིར་ཐོན་པ་ཡིན་པས་རྗེས་ལ་གཙོ་བོ་དྲུག་གི་སྨན་མར་སྦྱར་ལ་བཟའ།
རེག་པའི་དུག་ལ་ཕྱི་ནས་རྨ་གསོ་ཞིང་ཁོང་དུ་སྨན་བསྟེན་པ་ཟུང་འབྲེལ་བྱེད་དགོས། དེ་ཡང་གུར་གུམ་དང་། གླ་རྩི།
ཤིང་ཀུན། སྒོག་སྐྱ་རྣམས་སྦྱར་བས་རྨ་བཀྲུ་ཞིང་མན་རྒྱུད་མུ་ཟིའི་སྦྱོར་བ་སྦྱང་གར་དང་སྦྱར་ལ་བྱུག བཟང་དྲུག་
གཙོ་བྱས་པའི་སྦྱོར་བ་ཁོང་དུ་བཏང་ལ་ཟས་སུ་ར་ཁྲག་དང་ར་ཤ་བསྟེན་པར་བྱའོ། །
(2)རྫས་རིགས་ལ་སྦྱར་བ་བྱེ་བྲག་ཏུ་བཅོས་པ་ནི། དབྱེ་ན་དུག་ལ་རིན་ཆེན་སྤྱིའི་གཉེན་པོར་གྱུར་པ་བྲག་
ཞུན་དང་། ཨ་རུ། མུ་མེན། མུ་ཟི་སེར་པོ་རྣམས་ནི་སྦྱོར་བ་ཀུན་ལ་རབ་ཏུ་གཅེས་ཤིང་། ཁྱད་པར་གསེར་ལ་སྦྱར་ན་
མཁྲིས་པ་སྐྱེ་བས་སྤྱི་སྨན་སྟེང་དུ་གཉེན་པོ་ཏིལ་དཀར་ནག་དང་ཟར་མ་བསྣན་པ་དང་། ཟངས་ལ་སྦྱར་ན་ཁ་སྐོམ་
པ་འབྱུང་བས་དེ་ལ་ཚ་ལ་སྦྱར་བ་དང་། འཁར་བ་ལ་སྦྱར་ན་ཕོ་བ་ལྕི་བས་གཉེན་པོ་སྒོག་སྐྱ་བསྣན། དངུལ་ཆུ་ལ་སྦྱར་
ན་ཕོ་ལོང་དུ་འགྲིལ་ལ་ཁ་རྨར་འགྲོ་བས་དེ་ལ་སྟར་བུ་བསྣན། ཞ་ཉེ་ལ་སྦྱར་ན་ཤ་སྔོ་ལ་སྒལ་ཚིགས་ན་ཞིང་ས་བོན་
འཛག་པས་མཛོ་མོའི་མར་ད་ང་། གནའ་བ་དང་། བ་གླང་གི་སྤུའི་གཞོབ་སོགས་ཁ་བསྒྱུར་ཏེ་བཏང་། གང་ལ་སྦྱར་
བའི་ཁྱད་པར་ངོས་ཟིན་ན་བཤད་མ་ཐག་པའི་སྒོས་ཀྱི་གཉེན་པོས་མདེ་ཁ་བསྒྱུར་ལ་བཏང་། རྡོ་ལ་སྦྱོར་བ་བྱེ་བྲག་
ཏུ་བཅོས་པ་ནི། རྡོ་སྦྱོར་སྤྱིའི་གཉེན་པོར་ཚ་བ་གསུམ་དང་ཟེ་ཚྭ་རྒྱ་ཚྭ་ཚ་ལ་རྨ་བྱའི་ཤ་རྣམས་སྦྱར་བ་དང་། དེའི་སྟེང་
542



ཁྱད་པར་རང་རང་གཉེན་པོས་ཁ་བསྒྱུར་བ་ནི། སྦལ་རྒྱབ་ལ་སྦྱར་ན་ཆང་བཟང་པོ་དང་། ཏི་ཚ་ལ་སྦྱར་ན་པི་པི་ལིང་
དང་། ཅོང་ཞི་ལ་སྦྱར་ན་ཡུ་གུ་ཤིང་། མཚལ་དང་སྦྱར་ན་སྒོག་སྐྱ། མུ་ཟི་དང་སྦྱར་ན་སྦྲང་རྩི་སྦྱར་ལ་བཏང་། ཤ་སྦྱོར་
སྤྱི་ལ་སྔོ་སྦྱོར་དགུ་ཐང་བཏང་། གི་ཝཾ། སྤྲེའུའི་མཁྲིས་པ། གླ་རྩི། བྲག་ཞུན་ཁ་བསྒྱུར་དང་བཅས་པ་སྦྱར་ལ་བཏང་བ་
དང་། ཟ་བྱེ་ཨོག་དཀར་གྱི་ཤ་ཡང་ཤ་སྦྱོར་གྱི་རིགས་ཀུན་ལ་གཅེས་པས་བསྣན་པར་བྱ། རྩི་སྦྱོར་སྤྱི་ལ་མན་རྒྱུད་ཀྱི་བླ་
རྩི་བཅུ་པ་བཏང་། གཞན་ཡང་རྩི་དུག་གི་གཉེན་པོའི་སྦྱོར་བ་གང་ཡིན་གླ་རྩི་མེད་མི་རུང་བ་ཡིན་པར་བཤད། དུག་
དངོས་ལ་སྦྱར་ན་མན་རྒྱུད་བོང་ང་རིགས་གསུམ་གཙོ་བོར་གྱུར་པའི་སྦྱོར་བ་བཏང་། སྔོ་ལ་སྦྱར་བ་སྤྱི་ལ་འཁྲི་ཤིང་གི་
སྦྱོར་བ་དང་གསེར་ཏིག་གི་སྦྱོར་བ་གང་རུང་བཏང་། སྔོ་ལ་སྦྱར་བའི་དུག་ནད་ཀུན་ལ་གཉེན་པོ་རེ་རལ་སྦྱར་བ་
གཅེས།
ཉིནད་རིགས་ཀྱི་སྒོ་ནས་བཅོས་པ་ནི། མཛེ་དུག་ལ་མན་རྒྱུད་ཀྱི་བྱང་པ་བདུན་སྦྱོར་སྟེང་ཁྱུང་ལྔ་མཉམ་
སྦྱོར་བསྣན་པའི་དྲག་བཤལ་བཏང་བ་མཆོག་ཡིན་ཀྱང་ལུས་ཟུངས་ལ་དཔག་པ་གཅེས། ཐང་ལ་སྐྱེར་ཤུན་བརྒྱད་པ་
གཏོང་ཞིང་། རྡུལ་མང་དུ་བྱུང་ན་གསར་བཅུད་ཀྱིས་ཁམས་གསོ་བར་བྱ། ཕྱེ་མ་རེག་པའི་སྐབས་སུ་བཤད་པའི་
བཟང་པོ་དྲུག་གི་སྦྱོར་བ་སོགས་བསྟེན། སྨྱོ་དུག་ལ་སྤང་རྒྱན་བཅུ་གཉིས་པ་བའི་འོ་མ་དང་སྦྱར་ལ་བཏང་། དེ་རྗེས་
འབྲས་བུ་གསུམ་ཆུར་སྦངས་པའི་ཁུ་བ་བཏུང་། རུས་པ་སྣ་ཚོགས་བསྡུས་པའི་ཁུ་བར་ཤིང་ཀུན་དང་པི་པི་ལིང་གི་ཁ་
ཚར་བཏབ་ལ་བཏང་། ཚིགས་པ་དྲུག་བདུན་དང་ནུ་ད་བྲག་སོགས་བསྲེག གལ་ཏེ་འབོག་ན་སེ་འབྲུ་དང་། སྒོག་སྐྱ།
དྭ་བའི་འབྲུ་རྣམས་ཀྱི་སྨན་མར་སྦྱར་བ་བསྟེན། གྲི་དུག་ལ་སྙིང་འཕྱོས་ནད་ཀྱི་བཅོས་དང་འཕྲུལ་ལ་བཅོས། ཁ་རྨ་
དང་རྒྱུ་སྐམ་ལ་མན་རྒྱུད་ཀྱི་ཨ་བི་ཥའི་སྦྱོར་བ་སྦྲང་སྨྱོན་གྱིས་རིལ་བུར་སྦྱར་བ་བཏང་བ་དང༌། ཤུག་ལོས་རྒྱུ་ཞབས་སུ་
དུགས་བྱ། ཟ་རེམ་ལྟག་དགྱེ་ལ་ཉ་ཁྲག་གི་སྦྱོར་བ་བཏང་། རྒྱུ་ནད་རེངས་འཁུམས་ལ་མན་རྒྱུད་ཀྱི་དོམ་མཁྲིས་ལྔ་པ་
མཛོ་མོའི་མར་དང་སྦྱར་ལ་བཏང་། སྲིན་བུ་སྣ་ཟན་ལ་བྱ་ཁྱུང་ལྔ་པའི་སྟེང་སྲིན་སྨན་གྱི་ཁ་ཚར་བཏབ་པའི་རིལ་བུ་
བསྟེན། སྨུག་པོ་འཇུ་སྐེམ་ལ་སྨུག་པོའི་སྤྱི་སྨན་དང་དུག་ནད་གསོ་བའི་སྔོ་ཡི་མང་སྦྱོར་ཆེན་མོ་གཉིས་ལྟག་པ་སྤྲད་ལ་
བཏང་། མཁྲིས་པ་མིག་སེར་ལ་སྐྱེར་ཤུན་གྱི་ཁུ་བ་ཕུལ་ཕྱེད་བཏང་། ཆུ་སྐོལ་ལན་འགའ་བཏང་བའི་སྐྱུག་དང་།
མཇུག་ཏུ་ལོང་རྩ་དང་གཡའ་རིང་གཏོར་བར་བྱའོ། །རིམས་ནད་རྩར་བྱེར་ལ་གོང་གི་སྔོ་ཐང་ཆེན་མོ་བཏང་། དེ་
ནས་ཕྱེ་མ་གོང་གི་རྩི་སྦྱོར་གྱི་རིགས་ལ་ཤ་སྦྱོར་སྤྱིའི་གཉེན་པོ་བསྡེབས་པ་བཏང་རྗེས་གང་བབས་ཀྱི་རྩ་བསྲེག ནག་
པོ་ཐོག་བརྡེག་ལ་གཉེན་པོ་གི་ཝཾ་ཡིན་ཏེ་གོང་གི་ཤ་སྦྱོར་སྤྱིའི་གཉེན་པོ་དང་བསྡེབས་ཏེ་སྦྱར་ལ་བསྟེན། འཁྱམ་པོ་
གཟའ་ནད་ལ་གུ་གུལ་བཞི་པའི་རིལ་བུ་བདུན་བདུན་ཚ་ན་ཆུ་བསྐོལ་གྲང་དང་གྲང་ན་ཆང་གིས་དབུལ། གཟེར་ནད་
543



ཆུ་འགགས་ལ་མན་རྒྱུད་གླ་རྩི་བརྒྱད་པ་བཏང་ལ། དེ་འོག་ཕྱི་རྒྱུད་ལྟར་གྱི་རྩ་སྦྱོངས་བྱ། དེ་རྗེས་དམུ་ཆུའི་སྐབས་ཀྱི་
སྨན་གང་འཕྲོད་བསྟེན།
4)ལྡང་བའི་དུས་དང་སྦྱར་ཏེ་བཅོས་པ་ནི། ཞག་དྲུག་ལ་གུ་གུལ་བཞི་པ་དང་། གསེར་སྐུད་བདུན་པའི་སྦྱོར་
བ་ལས་གཉེན་པོ་གཞན་ན་མེད་ལ། ཡུལ་གྱིས་དབྱེ་བའི་མཚོན་ཆ་ལ་སོགས་པར་བསྐུར་བའི་དུག་ལའང་གཉེན་པོ་
འདི་ཉིད་བསྔགས་སོ། །ཟླ་དུག་ལ་གོང་གི་བདུད་རྩི་སྔོ་ཡི་སྦྱོར་བའི་རིགས་ཟབ། ལོ་དུག་ལ་རྩི་སྦྱོར་རིན་ཆེན་སྦྱོར་
བའི་རིགས་གོང་ལྟར་གང་འཚམས་བསྟེན།
(5)བབས་སའི་གནས་དང་སྦྱར་ཏེ་བཅོས་པ་ནི། སྙིང་ལ་བབས་ན་མུ་ཏིག་བདུན་པའམ་ཡང་ན་ཙན་དན་
ལྔ་པ་ཀ་ར་སྦྱར་ལ་བཏང་བར་བྱ། གློ་ལ་བབས་ན་ག་བུར་དགུ་པ་དང་། མཆིན་པར་བབས་ན་གུར་གུམ་བཅུ་གཉིས་
ཀ་ར་དང་སྦྱར་ལ་བཏང་། མཆེར་པར་བབས་ན་ལི་ཤི་བཅུ་གཅིག་པའམ་སེ་འབྲུ་དགུ་པ་ཀ་ར་དང་སྦྱར་ལ་བསྐོལ་
གྲང་གིས་དབུལ། མཁལ་མར་བབས་ན་ད་བྱིད་བཅུ་དྲུག་ཀ་ར་དང་སྦྱར་ལ་བཏང་། སྣོད་དྲུག་གང་ལ་བབས་ཀྱང་ཕྱི་
རྒྱུད་ལྟར་གྱི་བཤལ་ལས་ལྷག་པ་མེད་ཅིང་། སྤྱི་ལ་མན་རྒྱུད་སེ་འབྲུ་བཅུ་བཞི་ཀ་ར་དང་སྦྱར་བ་ཉུང་གཞིའི་མར་ཁུས་
དྲིལ་ལ་གངས་ཆུས་དབུལ། ཁྱད་པར་ཕོ་བར་བབས་ན་སེ་འབྲུ་དྲུག་པ་བཏང་། རྒྱུ་མར་བབས་ན་གླ་རྩི་དྲུག་པ་དང་།
ལོང་དུ་བབས་ན་སྒོག་སྐུ་བཞི་སྦྱོར་བཏང་། མཁྲིས་པར་བབས་ན་ག་བུར་བདུན་པ་ཀ་ར་དང་སྦྱར་པ་བཏང་། སྒང་
པར་བབས་ན་སྡིག་སྲིན་དྲུག་པ་བཏང་། ཕྱིའི་ཤ་པགས་ལ་བབས་ན་རྔུལ་དབྱུང་བྱ་དགོས་པ་དང་རྔུལ་དབྱུང་བྱས་
རྗེས་ཤ་གསར་གྱི་ཚོ་ཁུ་བསྟེན་ལ་ལུས་ཁམས་གསོ། རུས་པར་ཞེན་ན་བདུད་རྩི་ལྔ་དང་། དེ་ཡང་གྲང་རླུང་ཤས་ཆེ་ན་
རུས་པའི་རླངས་ལུམས་བྱ། ཐོན་དཀའི་ན་རང་བྱུང་གི་ཆུ་ཚན་བསྟེན་པར་བྱ། ནང་རྩེར་བབས་ན་རྩ་སྦྱོང་སྤྱི་ལྟར་
ལ་དུག་རིགས་གང་ཡིན་གྱི་གཉེན་པོས་མདེ་ཁ་བསྒྱུར་ལ་བཏང་། ཕྱི་རྩར་བབས་ན་གར་བབས་ཀྱི་རྩ་ཁ་ཕྱེ་ཙམ་
གཏར་ལ། དེ་རྗེས་ཨ་རུ་དང་། གཡག་རྒོད་ཀྱི་མཁྲིས་པ། ཉུང་གཞིའི་མར་ཁུ་དང་ཅོང་ཞི་རྣམས་བསྐོལ་གྲངས་ཆུ་
བསིལ་གྱིས་དབུལ།
༣ དུག་ནད་དུག་གིས་གསོ་བ། དེ་ལ་མན་རྒྱུད་འདུ་བ་རང་གྲོལ་གྱི་སྦྱོར་བ་དེ་སྤྱི་སྨན་སྔ་མ་ཚོ་དང་ལྟག་པ་
སྤྲད་ལ་བཏང་། དེ་ལ་ཡང་རྫས་ཀྱི་རིགས་གང་དང་སྦྱར་བ་དང་། ནང་གསེས་ཤ་སྦྱོར་ལྟ་བུ་དོན་ལྔ་སྣོད་དྲུག་སོགས་
བྱེ་བྲག་གང་དང་སྦྱར་ན་རང་རང་གི་གནས་སུ་འབབ་པ་ནི་གོང་དུ་བཤད་པ་བཞིན་ཡིན་པས་རྟགས་ལ་བརྟེན་ནས་
སོ་སོའི་སྣ་ཁྲིད་སྦྱར་ལ་བཏང་བ་གཅེས། །
༤ དུག་ནད་ཀྱི་ལོག་གནོན། དེ་ལ་ཟས་དང་སྤྱོད་ལམ་ལོག་པས་ནད་བསླངས་ན་དེ་ལ་གསོད་སྨན་གི་ཝཾ་
544



དང་། འོམ་བུ། བོང་དཀར་སོགས་གོང་བཤད་ལྟར་གྱིས་གསོད་ཅིང་། ལོག་གནོན་ཨ་རུ་བདུན་པ་བསྡུས་ཁུར་དུར་
བྱིད་བཏབ་པས་སྦྱོང་བར་བྱས་ན་ཕྱིས་སུ་ནད་རོ་མི་ལྡང་། བླ་གཉན་གྱི་ནད་གང་བྱུང་བསལ་བ་ནི་མགོ་དང་ཀླད་པ་
ན་བ་ལ་མན་རྒྱུད་ཀྱི་ག་བུར་དགུ་པ་བཏང་། མིག་དམར་ཚ་འགྲིབ་བྱུང་ན་ག་བུར་ལྔ་པ་བྱུག་པ་དང༌། འབྲས་
གསུམ། སྐྱེར་ཤུན། གོ་སྙོད། ཨ་འབྲས། ཀོ་ར་རྣམས་བ་མར་དང་སྦྱར་བའི་སྨན་མར་བསྟེན་པ་དང་གསེར་མདུང་
གཏར། མིག་འགྲིབ་ལ་དོམ་མཁྲིས་དང་། གླང་རོག་གི་མཁྲིས་པ་བཏང་། སྣ་ཁྲག་འཛག་ན་སྲན་མེ་དགུ་པའི་ཕྱེ་མ་
དང་ཤིང་མངར་གྱི་ཐང་ལ་དོམ་མཁྲིས་བཏབ་སྟེ་བཏང་། གྲེ་བ་འཛེར་ཞིང་སྐད་འགགས་པ་ལ་སྤང་རྒྱན་བཞི་པའི་
གདུས་ཐས་བཏང་། གློ་སྙིང་གདུང་ན་གི་ཝཾ་ཤུག་པ་གཡེར་མ་གསུམ་གྱི་སྦྱོར་བ་བཏང་། སྙིང་འཕྱོ་ན་སྟབ་སེང་ཆང་
དུ་སྦངས་པའི་ཁུ་བ་ལ་ཛཱ་ཏི་བཏབ་པ་གཏོང་ཞིང་ཚིགས་པ་བདུན་པ་བསྲེག གློ་སྐམ་མང་དུ་ལུ་ན་བུར་དཀར་དགུ་
པའི་ཏིང་ཁྲོལ་བསྟེན། མཆིན་པ་ན་ན་བ་མཁལ་སྨུག་པོ་དང་བྲག་ཞུན་བཅས་པའི་ཐང་ལ་ཙན་དན་སྨུག་པོ་དང་དྲི་
ཡང་ཀུ་བཏབ་ལ་བཏང་། མཁལ་མ་གཟེར་ན་པི་པི་ལིང་དང་མཁལ་ཞོ་བཅས་ཀྱི་ཐང་བཏང་། ཕོ་བ་སྦོས་ན་རུ་རྟ་
རྒྱམ་ཚྭ་ཤིང་ཚ་གསུམ་གྱི་ཐང་བཏང་། ཕོ་ལོག་གླང་ཐབས་སུ་ན་ན་རེ་རལ་དགུ་པའི་ཐང་བཏང་ལ་སོ་ཆ་དང་དུར་
བྱིད་མཁྲིས་ཨ་རུ་བཅས་ཀྱི་བཤལ་བྱ། ཕོ་བར་ན་ཟུག་འདྲིལ་ན་རྒྱམ་ཚྭ་སེ་འབྲུ་སུག་སྨེལ་བཅས་ཀྱི་ཐང་བཏང་ལ་ཕོ་
བར་སྣུམ་དུགས་བྱ། འཁྲུ་སྐྱུག་བྱེད་ན་འཁྲུ་གཅོད་ཀྱི་སྨན་གང་ཤིས་ཞོ་དང་སྦྱར་བའམ་འབྲས་དང་སྦྱར་ལ་བསྟེན།
སྨན་འཇུ་དཀའ་ན་སྦང་སྐམ་གྱིས་དུགས་བྱ་ཞིང་། རྒྱམ་ཚྭ་དང་པི་པི་ལིང་གི་བསྡུས་ཐང་བཏང་ལ་སྐྱུག་བྱ། དེ་རྗེས་
དྭངས་མ་གནས་འཇོག་བསྟེན། ནད་རླངས་ཀྱིས་ཁོལ་བུར་ན་ཞིང་ཁོལ་བུར་གཟེར་འཕོ་ན་མ་ནུ་བཞི་ཐང་བསྟེན།
ཡན་ལག་རེངས་ན་གླ་རྩི་བཞི་པ་བཏང་། རྐང་ལག་གི་ལྷུ་ཚིགས་ལྗིད་ན་ཉུང་མ་བཙོས་པའི་ཁུ་བ་དང༌། རའི་འོ་མ།
ཉ་ཁུ། གཡག་རྒོད་ཀྱི་ཤ་ཁུ་རྣམས་ཀྱི་སྦྱོར་བ་བསྟེན། གཉའ་བ་རེངས་ན་གསེར་ཤའི་ཐང་བཏང་། མཛེ་འབྲུམ་བྱུང་
ན་ཙན་དན་མར་ཁུ་བྱུག པགས་པ་ཚ་ཙག་བྱེད་ན་སེ་སྐྱེར་བར་ཤུན་ཁུ་བ་དང་སོ་མ་རཱ་ཛ་སོགས་བྱུག དེ་བཞིན་
ལུས་ཀྱི་སྨད་ཆ་ན་བ་དང་། དབུགས་མི་བདེ་བ་སོགས་བྱུང་ནའང་གང་ལ་གང་འཚམས་ཀྱི་ལུས་སྦྱོང་རིགས་འཇམ་
པོའི་སྒོ་ནས་རྩེ་ནད་རང་སར་འགྲེམ་པར་བྱེད་པའི་ཐབས་ལ་བརྩོན། འདུ་བ་རང་ལོག་ན་རླུང་མཁྲིས་བད་ཀན་
གསུམ་ཀའི་བཅོས་ཀྱི་གཞུག་ཕལ་ཆེར་བད་ཀན་དུ་ལོག་པས་ཕོ་བའི་མེ་དྲོད་ཤོར་ཏེ་སྤོ་སྒྲིག་འཇུ་དཀའ་སོགས་
འབྱུང་བ་ལ་ཕྱི་རྒྱུད་ཀྱི་སེ་འབྲུ་བཞི་པ་བཏང་ལ་མེ་བཙའ་དང་ཚོ་ཁུ་བསྟེན་པ་དང་འཇམ་རྩི་བྱ། ཐོར་བུའི་རླུང་སྐྱེས་
ཏེ་གཉིད་ཡེར་བ་དང་གཡལ་འདར་སྨྱོ་འབོག་འཕྱོ་སོགས་བྱུང་ན། རུས་ཐང་། ཚོ་ཁུ། བུར་ཆང་སོགས་བསྟེན་པ་
དང༌། བསྐུ་མཉེ་བྱ། ཐོར་བུས་རླུང་དེ་ཁ་ཐལ་ན་ཟུངས་ཟད་རླུང་ལས་གྱུར་པའི་ཚ་བར་ལྡོག་པས་ན་ཚད་རླུང་གི་ཞུ་
545



འཁྱམས་མཚམས་ཟིན་པ་གལ་ཆེ། གཞན་ཡང་བླ་གཉན་ཐོར་བུའི་ནད་གང་བྱུང་ཡང་དུག་ཚད་ནི་ཚ་བ་སྡེ་བཞིའི་
ཡ་གྱལ་ཡིན་པས་ཚ་བ་སྤྱི་མདོར་བཤད་པའི་ངོ་མཚར་ཚེགས་མེད་གནད་ཀྱི་སྒོས་བཅོས་དེ་འདིར་འཕྲུལ་དགོས
དུག་ནད་དེ་བཅོས་ཉེས་པའམ་སྔོ་ཐང་དང་བཤལ་སོགས་བསྟེན་དྲགས་པས་ཕོ་བའི་མེ་དྲོད་ཉམས་ཤིང་ཚ་བ་མ་
ཐོན་པར་གཅོང་ནད་དུ་ལོག་པ་མང་བས་བཅོས་ཀྱི་གནས་སྐབས་ཤེས་པར་བྱས་ལ་ལུས་ཟུངས་བསྲུང་བ་དང་མེ་
དྲོད་གསོ་བ་ལ་གཙོ་བོར་འབད་དོ། །
ལྔ། རྗེས་གཅོད།
དེ་ལ་ཟས་སྤྱོད་གང་མི་འཕྲོད་པ་དེ་བསྟེན་ལ་ནད་བསླང་ཞིང་སྨན་དཔྱད་ཡང་ཡང་བསྐྱར་ལ་བཅོས། རྗེས་
སུ་ཚ་བ་ཞེན་ཆེ་བ་ལ་རང་བྱུང་གི་ཆུ་ལུམས་དང༌། འབྲིང་ལ་བདུད་རྩི་ལྔའི་ཆུ་ལུམས་བྱ་ཞིང་། ཁོང་དུ་ག་བུར་ཉེར་
ལྔ་གཏོང་ཞིང་ཐ་མ་རྔུལ་དབྱུང་བྱ། ཟས་སྤྱོད་གནོད་པས་ཀྱང་མི་ལྡང་ན་དུག་ཚད་རྩད་ནས་ཐོན་པ་ཡིན་པས་ཨ་རུ་
གསེར་མདོག་དང་། བོང་དཀར། དོམ་མཁྲིས། བྲག་ཞུན་བཅས་བཞི་པོ་ཆུ་བསིངས་བྱས་པ་ཟླ་ཕྱེད་བསྟེན་པས་
ནད་ལྷག་ལྡོག་མི་སྲིད་དོ། །མཇུག་ཏུ་ལུས་བརྟས་ཤིང་ནད་ཕྱིར་མི་ལྡོག་པའི་ཆེད་དུ་གཙོ་བོ་དྲུག་གི་སྨན་མར་
བསྟེན། ཟས་སྤྱོད་ཉ་དང་། ཕག་པ། བཤུལ་ཆགས་རྣམས་ཀྱི་ཤའི་རིགས་དང་། རུལ་བ་དང༌། སྐྱུར་པོའི་ཟས་རིགས་
དང་། སྦྱོར་བ་གང་བྱས་ཀྱི་རྟ་དང་། རྟ་རྒྱུག་པ་དང་། ཆགས་སྤྱོད་སོགས་ལོ་དུས་སུ་སྤང་བ་དང་། ཁྱད་པར་དབྱིག་
དུག་ལ་ཟས་དཀར་སྐྱུར་གྱི་རིགས་དང་། རྡོ་དུག་ལ་མར་ནག་དང་མར་རྙིང་། ཤ་དུག་ལ་ཉ་ཕག་གི་ཤ་དང་། རུལ་
སྐྱུར་གྱི་ཟས། རྩི་དུག་ལ་ཁྲག་ཚོད་སོགས་ལོ་ཟླའི་བར་དུ་སྤང་བ་དང་། སྤྱིར་དུག་གི་ནད་རིགས་གང་ཡིན་ཡང་
གཉེན་པོའི་སྨན་གྱིས་མ་གསོད་བར་དུ་མེ་བཙའ་དང་བཤལ་སྐྱུགས་སོགས་སྤང་བར་བྱའོ། །ཀོང་སྤྲུལ་ཟིན་ཏིག་
ལས། སྦྱར་དུག་ལ། ཕྱི་ནང་གསང་རྟགས་རྒྱས་པར་མན་རྒྱུད་ལས་གསུངས་པ་ལྟར་ཤེས་དགོས་པ་ལས་ཕྱོགས་རེས་
མི་རྟོགས་ཀྱང་། མདོར་བསྡུས་ཕྱི་རྟགས་ནི་ནངས་སྔ་ནམ་ལངས། གཏམ་མ་ལབ། ཁ་ཟས་མ་ཟོས་སྐབས་མཚིལ་མ་
མ་དཀྲོག་པར་རང་ལུགས་དེ་ཆུ་གཙང་ཕོར་གང་དུ་བླུག་པས་ཁར་ལྡིང་ན་མིན་ལ་གཏིང་དུ་སོང་ན་ཡིན། ཡང་
དཀར་གོང་མེས་བསྲེགས་པའི་སྟེང་མཆིལ་མ་བླུག་ལ་གྲང་ནས་བཅག་པས་ནས་གང་ཙམ་ནག་པོར་སོང་ན་ཡིན།
ནད་རྟགས་རྩ་རྒྱུད་འགྱུར་ལྡོག་མང་ལ་གདོན་རྩ་དང་། ཆུ་མདོག་མ་ངེས་པ་སྣ་ཚོགས་འགྱུར། ཟངས་ལ་བྱུགས་ན་
ནག་པོར་འགྲོ། ནད་སྣ་མང་ཞིང་འགྱུར་ལྡོག་ཆུང་། ཟས་ཟོས་ཀྱང་ལུས་སྟོབས་འཆོར། ཕོ་མཆིན་མི་བདེ། མས་
རིམས་མང་དུ་ཕོག སྙིང་མི་དགའ། དོན་མེད་པར་ན་ཞིང་དོན་མེད་དུ་དྭངས་པ་རྣམས་དུག་རྟགས་ཡིན། གསང་
546



རྟགས་རེ་རལ་བ་ཡི་འོ་མར་བཏབ་པ་བཏང་བས་སྐྱུགས་པ་དང༌། སྡུད་སྨན་བཏང་བས་འདུས་རྟགས་བྱུང་ན་ངེས་
པ་ཡིན། དེ་ལ་ཐོག་མར་སྡུད་སྨན་ཐང་ཆེན་ཉེར་ལྔ། བྱང་ལུགས་སྔོ་ཐང་བཅུ་གསུམ་རིགས་གཉིས། བསེ་རུ་བཞི་
ཐང་རྣམས་བཏང་། འདུས་རྟགས་ལུས་ལྕི་ཞིང་སྐྱིད་པ་བསྐྱུར། ཡི་ག་འགག་ཁ་ལྕེ་སྐམ། ཕོ་བར་ཚ་རུབ་བྱེད། དེ་
ལྟར་མ་བྱུང་བར་སྡུད་སྨན་ནན་བསྐྱེད་ཅིང་སྐབས་སུ་མཐིལ་བཞི་བཀུ་མཉེ་དང་། ཕོ་བར་རུས་དུགས། རྒྱུ་ཞབས་
ལ་བྱེ་མའི་དྲོད་དུགས་བྱ། དངོས་གཞི་རྒྱུད་ཀྱི་ཅོང་ཞི་བསིལ་སྦྱོར་དུག་སྨན་ཁ་ཚར་ཅན། གུར་གུམ་བཅུ་གསུམ་ཁ་
ཚར་ཅན། དབང་རིལ་ཉེར་ལྔ། གཡུ་རྙིང་ཉེར་ལྔ། དཔའ་བོ་བཅུ་གཉིས་ཁ་ཚར་ཅན། བྱེ་རིང་བསེ་རུ་བཞི་སྦྱོར་ལྡེ་
སྒྱུར་བཅས་པ། ཁྱད་པར་ཀོ་ཐའི་སྦྱོར་བ་རྣམས་ཀྱིས་གསོད། མ་ཐུབ་ན་ཀོ་ཁའི་ཚིག་སྦྱོང་སོགས་ཀྱིས་དག་པར་
བྱས་རྗེས། དུག་འཇོམས་རྨ་བྱའམ། པུ་རི་སྐྲ་ཆིངས་ཀྱི་ལག་ལེན་ལྟར་བཏང་བས་ཕན་ཆེར་འབྱུང་། ལོག་གནོན་
རིན་ཆེན་རིལ་བུ། ཁྱད་པར་རིན་ཆེན་ཡང་ཟབ། མང་སྦྱོར་ཆེན་མོ། དབང་རིལ་རྟ་རི་མ་དང༌། ཤེལ་དཀར་མཆོད་
རྟེན་རྣམས་གཅིག་ཆོག་ཏུ་འགྱུར། རྒྱབ་བརྟེན་གདོན་བཅོས་བྱ། སྔ་དྲོའི་རིགས་ལ་ཁ་ཟས་སྤང་། ཕྱི་དྲོར་ནན་
བསྐྱེད་ནས་བཟའ། ཉ་ཕག་གི་ཤ་རུལ་སྐྱུར། བཤུལ་ཆགས་ཤ སྔོ་ངད་སོགས་སྤང་། བ་ལང་གནའ་དགོའི་ཤ་གསར།
ཁུར་མང་འབྲས་དང་ཡོས་ཐུག་ཇ་སོགས་བཏང་། ཟུངས་ངན་ལ་ཆང་གསར་ཤ་ཡིབ་སོགས་ཚོད་སྦྱར་བསྟེན། ནད་
འདིས་ཟིན་ནས་ཉལ་པོ་དང་བཞོན་པ་ཞོན་པ། ངལ་དུབ་ཀྱི་ལས། སྨྲ་བརྗོད་མང་པོ། ཉིན་གཉིད། རླན་གྲང་སོགས་
སྤང་དགོས། ནད་འདི་རྒྱུ་དང་བབས་ས་སོགས་མི་འདྲ་བ་ཤིན་ཏུ་མང་བས་བརྟག་དང་བཅོས་ཐབས་ཐམས་ཅད་
མན་ངག་རྒྱུད་ཉིད་ལ་དཔང་པོར་བྱ་བ་གལ་ཆེའོ། །ཞེས་སོ། །
གཉིས་པ། གྱུར་པ་མི་འཕྲོད་པའི་དུག
གྱུར་དུག་ཅེས་པ་དུག་དངོས་དང་སྦྱར་བ་མ་ཡིན་ཀྱང་ཁ་ཟས་བསྟེན་ཚུལ་དང་བསྟེན་ཐབས་ལོག་པས་དུག་
ཏུ་གྱུར་པ་ལ་གྱུར་དུག་ཟེར་ཞིང་། དེ་ལ་ཡང་མི་འཕྲོད་པའི་དུག་གི་རྒྱུ་རྐྱེན་དང་རྟགས་གསོ་ཐབས་བཅས་གསུམ་གྱི་
སྒོ་ནས་བསྟན་པ་ཡིན་ནོ། །
གཅིག མི་འཕྲོད་པའི་དུག་གི་རྒྱུ་རྐྱེན། །
རྒྱུ་དེ་ལ་ཟས་སྐོམ་རང་བཞིན་གྱི་དུག་ཏུ་གྱུར་ནས་ངོ་བོ་མི་འཕྲོད་པ་སྟེ་ཆང་ལངས་འཕྲལ་དུ་བཅིངས་པ་
547



དང་ཞོ་མ་ལངས་པ་གཉིས་ལྷན་ཅིག་ཏུ་འཐུངས་པས་མི་འཕྲོད་པ་དེས་བད་ཀན་ལ་སོགས་པའི་ཉེས་པ་འཁྲུགས་
པར་བྱེད་པ་དང་། སེར་ཤ་སོགས་ཤ་མོའི་རིགས་ཡུངས་ཀར་གྱི་སྣུམ་ལ་བརྔོས་པ་དང་། ཁྱིམ་བྱའི་ཤ་དང་འོ་མ་རྗེན་
པ་གཉིས་ལྷན་ཅིག་ཏུ་བསྲེས་ནས་ཟ་བ། འོ་མ་རློན་པ་དང་ལ་ཕུག་མཉམ་དུ་ཟ་བ། འོ་མ་དང་སྒོག་སྐྱ། ཡུངས་ཀར་
ལོ་མ་བཅས་མཉམ་དུ་ཟོས་ན་མཛེ་དུག་ཏུ་གྱུར་པ། འོ་མ་རྗེན་པ་དང་ཉ་ཤ་མཉམ་དུ་ཟ་བ། ཉ་ཤ་དང་སྒོ་ང་ཟར་མ་
དང་ཏིལ་སྣུམ་འོ་མ་སོགས་བསྲེས་ནས་ཟ་བ། ཉ་ཤ་དང་ལ་ཕུག་མཉམ་དུ་ཟ་བ་མི་འཕྲོད་པའི་དུག་ཏུ་གྱུར་པ། ཉ་ཤ་
དང་ཁྱིམ་བྱའི་ཤ་མཉམ་དུ་ཟོས་ན་སྐྲན་ནད་སྐྱེད་པ་སོགས་དང༌། གཞན་ཡང་ཁ་ཟས་ཕན་ཚུན་ནུས་པ་མཐུན་པ་
རྣམས་ཀྱང་སྔ་མ་ཟོས་པ་རྣམས་མ་ཞུ་བའི་ཁར་ཕྱི་མ་ཡང་ཡང་བསྟུད་ནས་ཚད་ལས་ཐལ་བའམ་ཅུང་ཟད་མི་འཕྲོད་
པ་དག་ཀྱང་ལྷན་ཅིག་ཏུ་ཟོས་པ་ཡིས་ངོ་བོ་མི་འཕྲོད་པ་དེ་དག་གི་ནུས་པ་ཕན་ཚུན་དགྲ་གཤེད་དུ་འཐབ་ནས་
གནོད་བྱ་བཅུ་ལ་བརྟེན་པའི་ཉེས་གསུམ་འཁྲུགས་ཏེ་ལུས་ལ་གནོད་པས་མི་འཕྲོད་པའོ། །དེ་བཞིན་གྲང་བ་དང་
དྲོ་བ་དང་། གསར་པ་དང་རྙིང་པ། བཅོས་པ་དང་མ་བཙོས་པ་བསྲེས་ནས་ཟོས་པ་སོགས་ཀྱང་ཉེས་པའི་ཁམས་
དང་མི་འཕྲོད་པར་གྱུར་པ་ཡིན་ནོ། །ཡང་ན་མི་འཕྲོད་པའི་རིགས་མ་ཡིན་ཀྱང་ཁ་ཟས་གང་དག་སྔར་ཟ་མ་མྱོང་བ་
དང༌། ཟས་ཟ་བའི་དུས་ཚོད་དེ་མ་ཡིན་པའི་དུས་མིན་དུ་ཟ་བ་དང་། ངོ་བོ་འཇུ་དཀའ་བ་གྱོང་རླན་སྣུམ་པ་སོགས་
བསྟེན་དྲགས་པས་ཕོ་བའི་མེ་དྲོད་གསུམ་གྱིས་མ་ཞུ་བར་དྭངས་སྙིགས་འདྲེས་ཏེ་རྩ་མིག་རྣམས་སུ་བྱེར་བས་ལུས་
ཟུངས་བདུན་པོ་རིམ་གྱིས་འགྲིབ་པས་ན་ཟུག་རྔུ་མི་བཟད་པས་འདེབས་ཤིང་སྲོག་གི་དབང་པོ་འཇོམས་པར་བྱེད་
དོ །
གཉིས། ནད་རྟགས།
སྤྱིར་ན་རྩ་རྒྱུད་ཕྲ་ལ་གཏིང་ན་གྲིམས་པ་དང་། ཆུ་མདོག་དམར་རམ་སྨུག་ལ་ཀུ་ཡ་ཆད་པ། ཤ་མདོག་སྔོ་ལ་
སྐམ་ཞིང་མིག་འགྲིབ་ལ་མགོ་བོ་ན་བ། སྐབས་སུ་ལུས་རྩེ་ཞིང་བྲང་རྒྱབ་དང་རྩིབ་ལོགས་རྣམས་གཟེར་བ། སྒྲེག་པ་
མང་ཞིང་ཁོང་པ་སྦོ་ལ་ཟས་འཇུ་དཀའ་ཞིང་ཟོས་རྗེས་ན་བ། ཡན་ལག་གི་ཚིགས་གཞི་ན་ཞིང་རྐང་པའི་བོལ་གོང་
དང་གསུས་པའི་ཤ་རྣམས་སྦོས། གལ་ཏེ་སྔོན་ནས་མི་འཕྲོད་ཟས་སྐོམ་རྣམས་ཟོས་ན་འཁྲུ་བའམ་སྐྱུགས་པའི་ཚུལ་
སྟོན། ཡང་ན་སྐྱུག་པར་འགྱུར། མདོར་ན་མི་འཕྲོད་པའི་མ་ཞུ་བ་རྣམས་ཕོ་བར་གནས་ཚེ་བད་ཀན་ཤས་ཆེ་བས་
གྲང་བ་དང་། མཆིན་པར་གནས་ཚེ་ཁྲག་མཁྲིས་ཤས་ཆེ་བས་ཚ་ཞིང་། ཉེས་གསུམ་དང་ཁྲག་ཆུ་སེར་སོགས་གང་
དང་ལྡན་ན་རང་གི་མཚན་ཉིད་དང་མཐུན་པའི་རྟགས་སྟོན་ཏེ་རླུང་དང་ལྡན་ན་སྦོ་འཁྲོག་བྱེད་ཅིང་མགོ་བོ་འཁོར།
548



མཁྲིས་པ་དང་ལྡན་ན་ཁོང་པ་ཚ་རུམ་བྱེད་ཅིང་འཁྲུ་བ་དང་། ཁྲག་གི་རྐྱེན་གྱིས་ཀོ་ལེར་གཟེར་ཞིང་ཚ་འཁྱུག་བྱེད།
བད་ཀན་དང་ལྡན་ན་ལུས་ལྕི་ཞིང་མགོ་ན་ལ་ཟས་སྐོམ་འཇུ་བ་དཀའ་ཡང་ཟ་འདོད་ཆེ། ཆུ་སེར་དང་ལྡན་ན་རྐང་
པའི་ང་ར་གདོང་དང་བོལ་གོང་བཅུ་དྲུག་མདོ་རྣམས་གཡོ་ཞིང་སྐྲངས་ལ་ཚིགས་གཞི་ན་བར་འོང་། མདོར་ན་
གནས་ཀྱི་འགྱུར་བ་དང་བཅས་རྟགས་སྣ་ཚོགས་འབྱུང་བས་བརྟག་པར་དཀའ་སྟེ་མ་ཞུ་བ་དང་དུག་གི་རྟགས་
གཉིས་ལྡན་པས་མ་ཞུ་དུག་ཐབས་ཞེས་བྱ་ཞིང་། འདི་ལ་མ་རྟོགས་པ་དང་ལོག་པར་རྟོག་པ། ཕྱོགས་རྟོགས་ཙམ་མ་
ཡིན་པར་རྒྱུ་རྐྱེན་མཚན་ཉིད་ཐམས་ཅད་ཕྲ་ཞིབ་ཀྱི་སྒོ་ནས་བརྟག་པར་བྱ་དགོས་པ་ཡིན་ནོ། །
གསུམ། བཅོས་ཐབས།
བཅོས་ཐབས་ལ་ཕོ་བ་ཞིང་ས་ལྟ་བུའི་གཞི་བཟུང་བ་དང་། ནད་བྱེར་བ་བསྡུ་བ། འདུས་ནས་བསད་པ།
སྦྱང་བས་བཅོས་པ་དང་བཞི་ལས། དང་པོ་ཕོ་བའི་གཞི་བཟུང་བ་ལ་སེ་འབྲུ་བཞི་པའམ་ཡང་ན་དྭ་ལིས་བཞི་པའི་ཕྱེ་
མ་ཀ་ར་དང་སྦྱར་ལ་ནང་ནུབ་ཆུ་སྐོལ་ཚ་མོས་དབུལ་བས་ཕོ་བའི་མེ་དྲོད་སྐྱེད་ཅིང་། བསྡུ་བ་ལ་འོ་མར་ལན་ཚྭ་བྲོ་
ཙམ་བཏབ་པ་སྲོད་ལ་གཏོང་བ་དང་། སྤོས་དཀར་དང་། ཕག་ཁྲིག སྟར་བུ། ཀ་ར་བཅས་སྦྱར་བ་ལྟག་པ་སྤྲད་ལ་
བཏང་བས་བྱེར་བ་རྣམས་བསྡུ་བར་བྱེད། དེས་འདུས་རྟགས་ཁོང་སྙོམས་ཤིང་ལུས་ལྕི་ལ་མཆིལ་སྣབས་མང་བ་
དང་། ཁ་ཟས་མི་ལེན་ཞིང་དེ་དུས་ནད་སྟོབས་ཆུང་བས་བྱེར་བ་རྣམས་འདུས་པ་ཡིན་པས་སྦྱོང་བར་བྱ། ནད་
སྟོབས་ཆེན་འདུས་ནས་གཉེན་པོས་བསད། སྨན་ལ་གི་ཝཾ་བཅོ་ལྔ་ཉིན་མོ་བསྐོལ་གྲངས་ཀྱིས་དབུལ་བ་དང་བཤད་
མ་ཐག་པའི་གཞི་འཛིན་གྱི་སྨན་གཉིས་པོ་གང་རུང་ཐོ་རངས་ཆུ་སྐོལ་གྱིས་དབུལ། དེ་རྗེས་སྟོད་སྨད་གང་ཉེའི་ལམ་
ནས་སྦྱང་དགོས་པས་སྟོད་ལ་ཉེ་ན་རི་ཤོ་བདུན་པའི་སྐྱུགས་དང་། སྨད་དུ་ཉེ་ན་ཨ་རུ། སྐྱེར་ཤུན། སོ་མ་ར་ཛ། སྤང་
རྒྱན། འབྲི་ཏ་ས་འཛིན། དོང་ག ལྕམ་བཅས་བསྡུས་ཁུར་དུར་བྱིད་བཏབ་པའི་བཤལ་གྱིས་སྦྱང་། ཁ་ཟས་སྨྱུང་བར་
བྱ་ཞིང་སྤྱོད་ལམ་དྲོད་ལ་བསྒོར་བ་དང་། སྦྱངས་པའི་རྗེས་ནད་སྟོབས་ཞི་བའི་རྟགས་སུ་ཁ་ཟས་ལེན་ཞིང་། བཤང་
གཅི་བདེ་བར་འགྱུར་བ་སོགས་བྱུང་ན་ཁ་ཟས་རིགས་རིམ་གྱིས་གློད་། དེས་ཀྱང་ནད་ཞི་བར་དཀའ་ན་གོང་གི་སྡུད་
བྱེད་སྨན་ལན་རེ་གཉིས་ཙམ་བསྐུར་བ་བཏང་ལ་གོང་གསལ་བཤལ་སྨན་གྱིས་སྦྱོང་། དེས་མ་འབྱོངས་པར་ནད་
ལྷག་ལུས་ན་བསད་སྨན་གྱི་གི་ཝཾ་བཅོ་ལྔ་པ་ནས་ཧོང་ལེན་ཕྱི་ལ་ཉེས་པ་གང་ཤས་ཆེ་བའི་གཉེན་པོའི་སྒོ་ནས་བསྣན་
པ་དང་ཟས་སྤྱོད་དེ་དང་མཐུན་པར་བཅོས། ནད་དེ་རྩ་ལ་འགྲམས་ཚེ་ན་གོང་གི་བཤལ་སྨན་སྟེང་བྱང་པ་དང་།
སྡིག་སྲིན། སྤོས་དཀར་རྣམས་བསྡེབས་པའི་རྩ་སྦྱོང་དང་སྦྲེལ་ལ། སྦྱོང་གཞན་སྟེང་དུ་མི་འཕྲོད་པ་དང་། དྭངས་མ་
549



རང་གནས་སུ་མ་སྨིན་པའི་མ་ཞུ་དུག་ཐབས་དང་། སྨུག་པོ་བྱེར་བ། འགྲམས་འཁྲུགས་རིམས་བཅས་རྙིང་པ་ཚད་
རོ་ལུས་ཟུངས་ཀུན་ལ་ཞེན་པའི་ཕྱིར་སྦྱར་དུག་དང་ཆ་མཐུན་པས་གསོ་ཐབས་ཀྱང་ཐུན་མོང་འཕྲུལ་ཞིང་བཅོས་
དགོས་པ་ཡིན་ནོ། ། །
ཀོང་སྤྲུལ་ཟིན་ཏིག་ལས། ཁ་ཟས་མ་འཕྲོད་པ་དང་མ་གོམས་པ་དང་དུས་མིན་ཟོས་པ་སོགས་མེ་དྲོད་ཀྱིས་
འཇུ་བར་མ་ནུས་པར་དྭངས་སྙིགས་འདྲེས་ཏེ་རྩ་མིག་ ཏུ་བྱེར་བས་གྱུར་དུག་ཏུ་སོང་། ནད་རྟགས་རླུང་མཁྲིས་
སོགས་སྡོང་ཟླ་ལྟར་སྟོན། ཕོ་བ་རྩིབས་ལོགས་གཟེར། སྒྲེག་ཅིང་སྦོ་ལ་ཟས་འཇུ་དཀའ། རྩ་ཕྲ་ལ་གཏིང་ན་གྲིམས།
ཆུ་མདོག་དམར་པོའམ་སྨུག་ལ་ཀུ་ཡ་དུམ་བུར་ཆད། དེ་ལའང་སྦྱར་དུག་ལྟར་སྡུད་གསོད་བཤལ་གསུམ། ཚབས་ཆེ་
ན་མང་སྦྱོར་བཏང་། ཡང་ན་ཐོག་མར་ཕྱི་རྒྱུད་ཀྱི་སེ་འབྲུ་བཞི་པའམ་ད་ལིས་བཞི་པ་བཏང་། དེ་ནས་ཐོ་རངས་སྤོས་
དཀར་ཕག་ཁྲག་སྟར་བུ་སྦྱར་བ་དང༌། སྲོད་ལ་འོ་མ་ནང་ལན་ཚྭ་བཏབ་པ་ལྟག་སྤྲོད་དུ་བཏང་། འདུས་རྟགས་ཁོང་
པ་སྙོམ། ལུས་ལྕི་ཞིང་མཆིལ་སྣབས་མང་། ཁ་ཟས་མི་ལེན་པའི་སྐབས། མན་རྒྱུད་གི་ཝང་བཅོ་ལྔ་དང་། བོང་དཀར་
བཅུ་གཅིག་ལྟག་སྤྲོད་གྱིས་བཏང་ལ་གང་ཉེའི་གནས་ནས་སྐྱུག་བཤལ་གྱིས་སྦྱོང་བའམ། འདུས་རྟགས་བྱུང་འཕྲལ་
སྦྱོང་བསད་གཅིག་དྲིལ་བྱས་ཀྱང་ཆོག དུག་ནད་སྤྱི་ལ་དཔའ་བོ་ཉེར་ལྔ། སུ་མི་བཅུ་གསུམ། ཟུར་མཁར་བའི་སེང་གེ་
གསུམ་འགྲོལ་ཉུངས་མའི་ཁུ་བས་འཕུལ་པ་དང་། གླང་ཐབས་དང་བསྡོངས་པ་དང་། མ་ཞུ་དུག་ཐབས་བྱུང་བ་
རྣམས་གོང་དུ་སོ་སོའི་སྐབས་སུ་བཤད་པ་ལྟར་བཅོས། ཁྱད་པར་མ་ཞུ་དུག་ཐབས་ལ་ཟུར་ལུགས་སྐྱ་ཁྲ་སུམ་འགྲོལ་
འམ། མ་ཞུ་བའི་དུག་བྱུང་འཕྲལ་ཐབ་ཀའི་ནང་ས་ཚིག་དམར་པོ་ཕྱེ་མ་བྱས་པ་ཆུ་བསྐོལ་ཚན་མོར་སྦྱངས་པ་ཕོར་པ་
དོ་གསུམ་འཐུངས་པས་སྐྱུགས་འོང་ཞིང་། དེ་རྗེས་སྨན་བཏང་དགོས་མིན་ནད་ལ་དཔྱད་པས་ཀྱང་ཆོག ཡང་རི་
ཀླུང་གི་དྲེས་མའི་རིགས་མང་པོ་ཁཎྜ་རིལ་བུ་ལུག་རིལ་ཙམ་བྱས་པ་ཆུ་བསྐོལ་གྱིས་འཕུལ་བས་ཉིན་རེའི་དུག་ཐབས་
དང་མཆིན་པའི་དུག་ཚད་ལ་ཤིན་ཏུ་ཟབ། ཅེས་སོ། །
གསུམ་པ། ཤ་དུག་གི་ནད།
ཤ་དུག་ཅེས་པ་ངོ་བོ་གྱུར་དུག་གི་གྲས་ཤིག་ཡིན་པ་དེ་ཡང་རྐྱེན་ཅི་རིགས་འདོམས་པའི་དབང་གིས་ལུས་
ཟུངས་རྣམས་རིམ་གྱིས་བྲི་ཞིང་སྲོག་འཕྲོག་པར་བྱེད་པའི་རྒྱུར་གྱུར་པས་ཤ་དུག་ཅེས་བཤད་པ་དེ་ལ་ཡང་རྒྱུ་རྐྱེན་
དང་། དབྱེ་བ། རྟགས། བཅོས་བཅས་ཀྱི་སྒོ་ནས་བཤད་པར་བྱའོ། །
550



གཅིག རྒྱུ་རྐྱེན།
དེའི་རྒྱུ་ནི་ཤ་རློན་པ་བེམ་པའམ་རུལ་གྲབས་ཡོད་པའི་ཤ་དང་། ཡུལ་ཕྱོགས་ཀྱི་ས་ལ་རང་བཞིན་གྱི་དུག་ཡོད་
པའི་ས་རླངས་ཕོག་པ་དེ་རིགས་ཡིན་ལ། བཤད་མ་ཐག་པའི་རྒྱུ་དེ་སྐྱེད་བྱེད་ཀྱི་རྐྱེན་ནི། ཤ་རློན་པ་དེ་དག་ས་རླན་
ཅན་སྟེང་དུ་བཞག་པ་དང་། བཙོས་པའི་དྲོན་མོ་རླངས་པ་བསུབས་ནས་བམ་པ། འོ་མ་དང་ཞོ་སོགས་དཀར་དང་
ཆང་སོགས་སྐྱུར་གྱིས་ཕོག་པ། སྲེ་མོང་གི་སྦེ་དུག་ཕོག་པ། ཉི་འོད་ཀྱིས་གདུངས་པ། འབྲུ་དང་རྩམ་པ་སྔོ་སོགས་ཀྱི་
གསེབ་ཏུ་ཡུན་རིང་ལུས་པ། བེ་ལོག་གི་ཤ་ལ་སོགས་པ་ཞག་བདུན་ཕན་ཆད་འདས་ན་དུག་ཏུ་འགྱུར་བ་ཡིན་པས་
དེ་རིགས་ཐོས་པ་རྣམས་ཀྱིས་རྐྱེན་དུ་འགྱུར་བ་ཡིན་ནོ། །
གཉིས། དབྱེ་བ།
དེའི་དབྱེ་བ་དུག་ཤས་ཆེ་བར་ཤ་དུག་གི་ནད་དང་། ཆུང་བར་ཤ་ནད་གཉིས་སུ་འདོད་པ་ཡིན་ནོ། །
གསུམ། ནད་རྟགས།
སྤྱི་རྟགས་སུ། ཤ་དུག་དེ་ཉིད་མཆིན་པར་སླེབ་ན་མིག་མི་གསལ་ལ་མིག་གི་ཨ་འབྲས་ནག་པོ་ཚོད་མ་ཟིན་
པར་འདལ་བ་དང་། ཕོ་བ་སྦོ་ཞིང་ལྷང་ལྷང་གཟེར་ལ་གླང་ཐབས་ན། མིད་པ་འབྱར་ནས་ཟས་སྐོམ་སྨན་སོགས་མི་
འདྲོངས་ལ་སྐད་འཛེར། ཤེས་པ་ཟ་ཟི་བྱེད། མགོ་ཡུ་འཁོར་ལ་རྐང་པ་གཏད་མི་ཚུགས་པ་གོམ་པ་འཁྱོར་བ་འབྱུང་
ངོ༌། །
བྱེ་བྲག་གི་རྟགས།
༡ གྲེ་བ་འགགས་ལ་སྐད་མི་ཐོན་ཞིང་། ཟས་སྐོམ་སོགས་གྲེ་བར་མི་ཐར། དེས་ལུས་ཤེད་བྲལ་ཞིང་། དེ་ཡང་
མཆིན་པར་བབས་ཏེ་མིག་གིས་མི་མཐོང་བ་སོགས་ཀྱི་རྟགས་དང་ལྡན་ན་དེ་ནི་མོད་ལ་སྲོག་འཕྲོག་པར་བྱེད་པའི་
ཕྱིར་གསོ་བའི་ཐབས་ལ་བསྒྲིམ་པར་གཅེས་སོ། །ད་དུང་ན་ཟུག་མེད་ལ་སྐྱུག་ཅིང་བལྟ་རྩ་ལ་ཤ་དུག་ཡིན་པ་གསལ་
བར་མི་འཆར་ཞིང་ནད་མེད་ཀྱི་རྩ་ལྟར་གནས་པ་ནི་འཆི་བའི་རྟགས་ཡིན་པས་སྨན་དཔྱད་ཅི་བྱས་ཀྱང་ལྡོག་པར་མི་
འགྱུར་རོ། །
༢ ཤ་ནད་ཀྱི་རྟགས་ལ་མགོ་དང་ཚིགས་གཞི་ན་བ་དང་། གཙོ་བོར་འཁྲུ་སྐྱུག་བྱེད་པ་ལས་སྲོག་ལ་རྒོལ་བའི་
551



ཉེས་པ་ཆུང་ངོ༌། །
བཞི། བཅོས་ཐབས།
ཤ་དུག་བཅོས་པ་དང་ཤ་ནད་བཅོས་པ་གཉིས།
༡ ཤ་དུག་བཅོས་པ་ལ་དང་པོ་མ་ཞུའི་དུས་སུ་བཅོས་པ་དང་། བར་དུ་དུག་རྒྱས་པའི་དུས་སུ་བཅོས་པ་དང་།
ཐ་མ་བླ་གཉན་གྱི་ནད་བསལ་བ་དང་གསུམ་ལས། (༡) མ་ཞུའི་དུས་སུ་བཅོས་པ་ལ་དང་པོ་ནད་བསྡུ་བ་དང་།
བར་དུ་སྦྱངས་ཤིང་། ཐ་མར་ནད་རོ་ལུས་པ་བསད་པའི་ཐབས་གསུམ་དུ་ངེས་ཏེ། དང་པོ་མ་བསྡུས་ན་དུག་དེ་ཞུ་
ནས་རྩ་དང་དོན་ལྔ་ལ་འབྲོས་པའི་ཕྱིར། ཡུང་བའི་ཆིག་ཐང་ལན་འགའ་བཏང་། དེ་ནས་སེ་བ་དང༌། སྐྱེར་ཤུན།
ལུག་རུ་སྨུག་པོ། ཡུངས་ཀར་རྣམས་གླང་དམར་གྱི་གསོན་ཁྲག་དང་སྦྱར་ལ་བཏང་བས་རྩེ་རུ་མི་འབྲོས་ཤིང་རང་
གནས་ཕོ་བར་འཛིན་ནོ། །དེ་ནས་དུར་བྱིད་དུས་སུ་བརྐོས་པ་དང་། རྒྱུ་ཚོས། ཧོང་ལེན། རྒྱ་ཚྭ་། འགྲོན་བུ། གླ་རྩི་
བཅས་ཀྱིས་སྦྱངས། ཡང་ན་ཉུང་གཞི། སེ་རྒོད། སྐྱེར་ཤུན་ཐང་གིས་བསྡུས་ལ། དུར་བྱིད་བཅུ་གཅིག་པའི་བཤལ་
སྨན་གངས་ཆུས་དབུལ་ལ་སྦྱང་། དེ་ལྟར་བསྡུ་སྦྱངས་ཀྱི་ལག་ལེན་མ་ཡིན་པར་སྦྱོང་སྨན་དང་སྦྱོང་ལུགས་གཞན་
གྱིས་མི་འཕིགས་པར་གྱེན་དུ་ལྡོག་ཅིང་། དུག་རླངས་དང་སྲིན་གྱིས་གྲེ་བ་འགགས་པར་འགྱུར་བ་ན་འོག་ནས་ནི་རུ་
ཧས་བསུ་ཞིང་སྐེ་ལ་རྡོ་གྲང་གིས་བདུག་གོ ། དེ་ལྟར་སྦྱོངས་རྗེས་ནད་རོ་བསད་པ་ནི་མན་རྒྱུད་ཀྱི་གི་ཝཾ་བརྒྱད་པ་ལ་
ཁོ་ཚར་བསྣན་པ་བཏང་། ཡང་ན་སྒོང་ཐོག་བདུན་པའི་ཐང་བཏང་བས་ཤ་དུག་གི་ནད་ཅི་འདྲ་ཚབས་ཆེ་ཡང་བསྡུ་
བསད་ཆིག་ཆོད་བྱེད་དོ། །(༢)བར་དུ་དུག་རྒྱས་པའི་དུས་སུ་བཅོས་པ་ལ། འཕྲང་བསལ་བ་དང་། དུག་གི་
རླངས་པ་བསད་པ་གཉིས་ཡོད་པ་ལས། དང་པོ་གྲེ་བ་འགགས་པའི་འཕྲང་བསལ་བ་ནི། ཉུང་གཞིའི་རྩ་བ་ཆུར་
སྦངས་པའི་ཁུ་བ་ཁ་ནང་གཏིག ཡང་ན་ཅུ་གང་དང་། སྤང་རྒྱན་དཀར་པོ། བོང་ང་དཀར་པོ། ཚ་ལ་དུལ་མ། ཨ་རུ་
སོགས་ཆུར་སྦྱར་བ་གྲེ་བ་མ་སྐམ་པར་བྱས་ལ་ཡང་ཡང་གཏིག སྐེ་ལ་ཆུ་གྲང་གིས་དུགས་བྱའོ། །དུག་རླངས་ཀྱི་ཚ་
བ་བསད་པ་ལ་གོང་དུ་བཤད་མ་ཐག་པའི་བསད་སྨན་དེ་རྣམས་ལས་གང་རིགས་བཏང་། ཡང་ན་ཆར་ཉུང་དང༌།
ཨ་རུའི་ཁཎྜ་ལ་རྒྱ་ཚྭ་དང༌། གླ་རྩི། བོང་ང་དཀར་པོ་རྣམས་ཀྱི་ཁ་ཚར་བཏབ་པའི་རིལ་བུ་ཆུར་སྦྱངས་ལ་བཏང་།
བསད་སྨན་གྱི་སྦྱོར་བ་ཀུན་ལ་ཚ་བ་ཆེན་ག་བུར་དང་། ཙན་དན། གི་ཝཾ་སོགས་སྦྱར་ལ་གཏོང་། དཔྱད་དུ་སྟོད་སྨད་
དང་དོན་སྣོད་གང་བབས་ཀྱི་རྩ་གཏར། བབས་ས་མ་ངེས་ན་དྲུག་འདུས་དང་། རུ་ཐུང་གཉིས་གཏར། གྲང་ཤས་ཆེ་
བས་སྦོ་འཁྲོག་བྱེད་ཅིང་རྩ་ཆུ་ཕྱི་ཡུལ་གྲང་ན་རྒྱ་ཚྭ་དང་། དྭ་ལིས། སྔོ་སྟག་ཤ་རྣམས་གོང་དུ་བཤད་པའི་སྦྱོར་བ་གང་
552



རིགས་སྟེང་བསྣན་པ་བཏང་ལ་ཚ་དུགས་བྱ། སྨན་ཅིས་ཀྱང་གྲེ་བར་མི་ཐར་ན་སྦུབས་ཐུར་གྱིས་བླུག་དགོས། དུག་
ནད་དེ་རྒྱས་པའི་དུས་སུ་བཀྲུ་སྨན་མི་བཏང་སྟེ། དེ་བཏང་ན་དུག་དང་མཚུངས་པས་ན་བསད་སྨན་བཏང་བ་
གཅེས་སོ། །(༣）ཐ་མར་བླ་གཉན་བསལ་བ་ནི། དྲི་མའི་རྒྱུན་འགགས་ན་ཨུག་ཆོས་དང་སོ་མ་རཱ་ཛ་བཏང་བ་
དང༌། ཕྱི་རྒྱུད་ཀྱི་ནི་རུ་ཧས་འདྲེན། དྲི་ཆུ་འགགས་ན་བོང་རྨིག་དང་། ཆུ་སྦུར། ཉི་དགའ། སོ་བྱའི་སྒྲོ་ནུས་བསྲེགས་
ཐལ་བ་རྣམས་ཆང་དང་ཆུ་བསྲེས་པའི་སིངས་པོ་བྲོ་ཙམ་ལ་སྦྱར་བ་བཏང་། མིག་ཚ་ཞིང་འགྲིབ་ན་སྐྱེར་པའི་ཁརྡ་
དང་ག་བུར་སྦྱར་བ་བྱུག་པ་དང་། ཆུ་གྲང་གི་དུགས་བྱ། ཡང་ན་གསེར་མདུང་དངུལ་མདུང་གཏར། གློ་མང་ཞིང་
ལུད་པ་འགོག་དཀའ་ན་རུ་རྟ་དང་། སྤང་རྒྱན་དཀར་པོ། སྟར་བུ། ཚ་ལ་རྣམས་ཆུར་སྦྱར་ལ་བཏང་།
༢ ཤ་ནད་བཅོས་པ་ལ་ཨ་རུ་གསེར་མདོག་གི་ཆིག་ཐང་ངམ། སྨག་དང་། གསེར་མདོག་གཉིས་ཀྱི་ཐང་ལན་
འགའ་བཏང་། དེ་ནས་འོམ་བུ་དང་། བྱེའུ་ལ་ཕུག སྒོང་ཐོག་པའི་མེ་ཏོག ཧ་ལོའི་མེ་ཏོག་རྣམས་ཆ་མཉམ་སྦྱར་བའི་
པུཏྤ་བཞི་སྦྱོར་བཏང་བས་ཤ་དུག་སྤྱི་དང་ཁྱད་པར་ཤ་ནད་སེལ། ཡང་ན་ཨ་རུ་གསེར་མདོག་དང༌། བྱེའུ་ལ་ཕུག
ལུག་རུ་སྨུག་པོ། འོམ་བུའི་མེ་ཏོག བྲག་སྐྱའི་མེ་ཏོག བོང་ང་དམར་པོ་རྣམས་སྦྱར་བའི་གསེར་མདོག་དྲུག་པས་ཤ་
ནད་སེལ། གཞན་ཡང་སྣོད་ཚད་སེལ་བའི་གུར་གུམ་བདུན་པ་དང་གསེར་མདོག་ལྔ་པ་ལྟག་པ་སྤྲད་ལ་བཏང་། ཟུག་
ཆེ་ན་ཆུ་ལོ་པའམ་སྙ་ལོའི་དུགས་བྱ། དེ་རྗེས་ཤ་དུག་གི་སྦྱོངས་གཏོང་བའམ་ཡང་ན་ནི་རུས་དྲངས། ཆང་འཇམ་མ་
གཏོགས་ཟས་སྐོམ་སྤང་ལ་སྨྱུང་བར་བྱ། དེ་ཡང་ནད་གཞུག་གཞན་འཁྱོགས་པས་ཆས་ཡང་ཚོད་བཟུང་བ་གཅེས།
ཤ་དུག་སྤྱིའི་ཟས་སྤྱོད་སྤང་བླང་གི་རིམ་པ་ནི་ཁ་ཟས་ཕྱེ་ཐུག་དང་། འབྲས་ཐུག ཡོས་ཐུག ཆུ་བསྐོལ་གྲངས། བ་ཚ་
མེད་པའི་ཆུ་བསིལ་རྣམས་བསྟེན་པ་དང་། དཀར་མངར་གྱི་རིགས་དང་། ཤ་དང་རུལ་སྐྱུར་རྣམས་སྤང་། གྲང་ཤས་
ཆེ་ན་ཆང་གསར་འཇམ་དང་། སྒོག་སྐྱའི་ཚབ་མིག་བཏང་བ་དང་། སྤྱོད་ལམ་དྲག་ཤུལ་དང་། དུ་བ་ས་རླན། སྐད་
ཆེར་འདོན་པ། མྱ་ངན་དང༌། སེམས་ལས་ཀྱི་རིགས་རྣམས་སྤང་བར་བྱའོ། །
ཀོང་སྦྲུལ་ཟིན་ཏིག་ལས། ཤ་དུག་སྤྱི་ལ་གསེར་ཞི་ཁ་སྤྲོད། ཞི་དྲུག་ལ་བྱེའུ་ལ་ཕུག་ཁ་ཚར་བྱས་པའམ། ཞི་
དྲུག་རྐྱང་པ་གང་ཡང་འོམ་བུའི་ལོ་མའི་ཐང་གིས་འཕུལ་བ། དཔའ་བོ་ཉེར་ལྔ་ཟླ་ཤེལ། ཟུར་ལུགས་གླང་ཆེན་སུམ་
འགྲོལ། འོམ་བུའི་ཆིག་ཐང་ཁོ་ནས་ཕན་ཅིང་། ཤ་དུག་ཡོད་པར་དོགས་པ་ལ་ཤ་བཙོ་སྐབས་འོམ་ཤིང་མཉམ་དུ་
བཙོས་ནའང་ཕན་ཟེར། ཤ་དུག་གྲེ་འགག་འཕྲལ་དུ་མ་བཅོས་ན་ཚབས་ཚེ་བས། དཔའ་བོ་ཉེར་ལྔ། ཞི་དྲུག་དང་
བྱེའུ་ལ་ཕུག་སྒོང་ཐོག་པ་འོམ་བུ་རེ་རལ་བཅས་པུཥྛ་བཞི་སྦྱོར་བསྡེབས་པ། རྒྱ་ཚྭ་བཅུ་གཅིག ཐང་ཆེན་ཉེར་ལྔ།
འོམ་ཐང་བཅས་ཟབ་ཅིང་རྒྱུན་རིང་ན་མང་སྦྱོར་བཏང་། ཡང་ཤ་དུག་དངོས་མིན་པའི་ཤ་ནད་ཅེས་འཁྲུ་སྐྱུགས་
553



བྱེད་པ་སོགས་ནད་རྟགས་སྣ་ཚོགས་ཅན་ཡོད་པ་དེ་ལའང་ཞི་དྲུག་འོམ་ཐང་གིས་འཕུལ་བ་དང་། རྨ་བྱའི་མདོངས་
བདུན་དུ་གྲགས་པའི་ཐང་སོགས་ཀྱིས་ཕན། ཡང་། ཨ་རུ། བོང་དཀར། འོམ་བུ། རེ་རལ། བྱེའུ་ལ་ཕུག་རྣམས་ལོ་
བརྒྱད་དྲི་ཆུས་ལྕགས་སྣོད་དུ་བཙོས་པའི་ཁུ་བ་གྲང་མོ་མང་དུ་བཏང༌། དེ་རྗེས་ཐང་དེ་ལ་དུར་བྱིད། དན་རོག་ཐར་
ནུ། ཁྲོན་བུ། སྔོན་བུ་རྣམས་ཐུན་ལོག་བཏབ་ནས་རས་ཐུམ་བྱས་ཏེ་བཙོས་པའི་ཁུ་བས་བཤལ་བཏང་ན་ཤ་ནད་
དང་ཤ་དུག་གི་རིགས་ཐམས་ཅད་ལ་ཕན་ནོ། །གསེར་མདོག་དྲུག་པ་དང་ལྔ་པ་ལྟག་པ་སྤྲད་ནས་བཏང་ན་མཆོག་
ཏུ་བསྔགས། དཀར་དུག་གི་རིགས་གང་ལའང་དཀར་པོ་དྲུག་སྦྱོར་ཁོ་ནས་ཆོག་ཅིང་། དེ་སྟེང་གོ་ཐལ་བསྡེབས་ནས་
ལྕམ་རྩ་བུངས་བསྐྱེད་བཏང་བ་ཕྱུར་ཁུས་འཕུལ་བ་ཟབ། དངུལ་ཆུའི་དུག་ལ། པི་ལིང་། ཕོ་རིས། ཅོང་ཞི། མཚུར་
ནག་བུལ་ཏོག་སྟར་བུ་རྣམས་སྦྱར་བའི་གཉེན་པོ་དྲུག་སྦྱོར་ཟབ། ས་མུ་དྲ་ཕ་ལ་ཁར་བཟུང་བས་དངུལ་དུག་ཐུབ།
རྐན་སྐྲངས་ཤིང་ཆད་པ་ལ། ཨ་རུ་ར། སྟོད་ཇ། དུ་བ་རལ་བ་ཅན་གསུམ་གྱི་རིལ་བུ་ཉིན་རེ་གཉིས་རེ་ཁར་བཟུང་ཞིང་
མཆིལ་མ་ཕྱིར་ཐོས་པས་ཕན། ཞེས་སོ། །
བཞི་པ། དངོས་དུག་མི་རྒྱུ་བའི་ནད།
དངོས་དུག་ཅེས་པ་སེམས་མེད་བེམ་པོ་ལ་ཡོད་པ་མི་རྒྱུ་བ་ཐོག་མ་ནས་སྐྱེ་དངོས་རང་ཉིད་ལ་ངོ་བོའི་རང་
བཞིན་གྱི་དུག་ཡིན་པའི་རིགས་ལ་ཟེར་བ་འདི་ལ་ཡང་དབྱེ་བ་དང་རྟགས་བཅོས་གསུམ་གྱི་སྒོ་ནས་བཤད་པར་བྱ་བ་
ཡིན་ནོ། །
གཅིག དབྱེ་བ།
དེའི་དབྱེ་བ་མི་རྒྱུ་བ་ལ་བོང་ངའི་རིགས་དང་། ཐང་ཕྲོམ་དཀར་ནག རྟ་སྤུ་སོགས་བརྟན་པའི་དུག་མཐའ་
དག་ཡིན་ནོ། །དེ་ལྟར་མི་རྒྱུ་བའི་དུག་ལ་བཅོས་མ་མ་ཡིན་པའི་དུག་ཅེས་བྱ་སྟེ་རང་བཞིན་དངོས་ཀྱི་དུག་ཡིན་
ནོ། }
གཉིས། ནད་རྟགས།
མི་རྒྱུ་བའི་དུག་བོང་ངའི་རིགས་རྐྱང་པ་ཁོང་པར་སོང་རྟགས་སུ་ལྕེ་མཆུ་བེར་ལ་ཚ་བ་དང་། སེར་ག་འགས་
554



པ། མདོག་ནག་ཅིང་ཁའི་དབུགས་གྲང་བ། འགུལ་བསྐྱོད་བྱས་ན་མུན་ནག་འཐིབས་ཀྱི་འབྱུང་། དྲན་པ་ཉམས་
ཤིང་གློ་བུར་དུ་འགྱེལ་འགྲོ་བ། རྐང་ལག་ན་ཞིང་རེངས་པ། མིག་གྱེན་དུ་ལྡོག་པ། ཕོ་བ་སྦོ་ཞིང་ཁོང་པའི་ནང་གཏུབ་
སྙམ་བྱེད་དོ། །ཐང་ཕྲོམ་དཀར་ནག་གཉིས་རྐྱང་པ་ཁོང་དུ་སོང་ན་ལུས་སྟོབས་འཆོར་བ་དང་། འགྲོ་དུས་གོམ་པ་
གཏོད་མི་ཚུགས་པར་འཁྱོམས། དབང་པོ་འཁྲུལ་ནས་མིག་སྔར་རྫས་སྣ་ཚོགས་མཐོང་ལ་སྨྲ་བ་འཆལ་ཞིང་། གཏོད་
སོ་མེད་པར་བུད་མེད་ལ་འདོད་པ་འབྱུང་བ་སོགས་ཀྱི་རྟགས་ཡོད་པ་ཡིན་ནོ། །རྟ་ངང་པ་དང་གསེབ་ཀྱི་སྤུ་དབྱར་
དུས་མིའི་ཁོང་ནང་སོང་སྟེང་དུ་ཆང་སྐྱུར་བཏུང་ཞིང་ལུས་བྲེལ་བས་འཁྲུགས་པར་གྱུར་ན་རྟ་སྤུ་རྣམས་འབུར་
འགྱུར་ནས་ནང་ཁྲོལ་ཟ་བ་དང་རེག་ནའང་རྨ་ཐོན་ལ་སྐྲངས་པ་འབྱུང་བ་ཡིན་ནོ། །
གསུམ། བཅོས་ཐབས།
དང་པོ་བོང་ངའི་རིགས་ཀྱི་དུག་དེ་སྡུད་པ་ལ་གླང་དམར་པོའི་གསོན་ཁྲག་དྲོན་མོ་སྲང་དོ་འཐུང་དུ་གཞུག་ལ་
དེ་རྗེས་ཆུ་གྲང་ནང་དུ་འཇུག་པའམ་སྟེང་ནས་ཆུ་རྒྱུན་བླུག དེས་དུག་དེ་རྩ་རུ་མི་འབྲོས་པས་ཕོ་བར་འཛིན། དེ་
རྗེས་བུལ་ཏོག་དང་། ཡུང་བ། ཨ་རུ་ར་རྣམས་ཆུར་སྦྱངས་པ་བླུད་ན་འཕྲལ་དུ་བདེ་བ་སྟེར། ཚབས་ཆེ་བའི་རིགས་ལ་
མར་ནག་ཕོར་པ་དོ་ཙམ་བླུད་ལ་སྐྱུག་ཏུ་གཞུག་པས་སྲོག་འཚོ་ཞིང་བཅོས་གླགས་ཡོད། དེ་ལྟར་མ་བྱས་པར་ཨ་རུ་
སོགས་གཏོང་བ་སྔ་དྲགས་ན་ཕན་པ་ལས་གནོད་པ་ཆེ་སྟེ་སྨན་གྱིས་དུག་དེད་ནས་སྲོག་རྩར་དུག་ནུས་ཤོར་ཏེ་ནད་
པ་གསོད་པར་བྱེད་པས་སོ། །དེས་ན་གོང་བཞིན་སྡུད་སྦྱངས་བྱས་རྗེས་ཨ་རུ་ར་དང་། བོང་དཀར། བྲག་སྐྱ་ཧ་བོ་
རྣམས་ཆུར་སྦྱར་བ་བཏང་བས་ཞི་བར་བྱེད། ཡང་ན་ཨ་རུའི་ཆིག་ཐང་ངམ། བྲག་སྐྱ་ཧ་བོའི་མེ་ཏོག་གི་ཕྱེ་མ་ཨ་རུའི་
ཆིག་ཐང་གིས་དབུལ། ཐང་ཕྲོམ་དཀར་ནག་གི་དུག་ནད་དེ་ལ་སླེ་ཏྲེས་དང་། བེ་སྐྱེས་རེ་རལ། བ་ཤ་ཀ་རྣམས་ཞིབ་
བཏགས་ཞུན་མར་ལ་སྦྱར་བ་བཏང་བས་འཇོམས། རྟ་སྤུའི་དུག་ལ་འབྲུ་མར་དང་ཕག་ཚིལ་སོགས་ཚིལ་བུའི་རིགས་
བཏང་བས་འཇོམས་པ་ཡིན་ནོ། །
ཀོང་སྤྲུལ་ཟིན་ཏིག་ལས། བཙན་དུག་ཚབས་ཆུང་བ་ལ་པི་པི་ལིང་གི་ཐང་ཡང་ཡང་བླུད་པ་དང༌། ཤོ་མོའི་རྩ་
བ་དང་ཡོས་ཚིག་སྦྱར་བའི་ཐང་ངམ། རྟ་སྦངས་ཀྱི་ཁུ་བ་བཙིར་བའི་ནང་དུ་བུལ་ཏོག་མང་ཙམ་བཏབ་པ་དྲོ་འཇམ་
བྱས་པ་ཕོར་པ་དོ་གསུམ་བཏང་བས་སྐྱུགས་པ་འོང་ཞིང་དེས་ཀྱང་ཕན། ཚབས་ཆེ་བ་ལ་ལན་ཚྭ་བཟང་པོ་ཁྱོར་
གསུམ་བྲག་སྐྱ་ཧ་བོ་ཐུན་ལོག་བཏབ་པའི་ཕྱེ་མ་ཆང་གར་མ་ལ་སྦྱར་ནས་སོ་བར་དུ་བླུག་སྟེ་ཕྱར་བའི་ནང་དུ་བཞག་
ཟུར་བཞི་ནས་བཏེགས་ལ་སར་བརྡེག་པ་ཁ་ཤས་མཐར། ཀོ་གྲུ་བར་སྣང་ལ་ཐག་པས་དཔྱངས་པའི་ནང་ན་ནད་པ་
555



བཞག་ནས་བསྒྲིམས་ཏེ་དྲག་ཏུ་བསྐོར་བས་སྐྱུག དབུགས་ལོན་ནས་སྦྱོང་སྨན་བཏང་། བཙན་དུག་ཚབས་ཆེན་ལ་
ཐོག་མ་ནས་ཨ་རུ་ར་སོགས་གཉེན་པོ་བཏང་ན་དུག་ཚད་ཕོ་བ་ནས་སྲོག་རྩར་དེད་དེ་བཅོས་སུ་མེད་པས་གོང་སྨོས་
ལྟར་བྱ་བ་གལ་ཆེ། ཡང་རྒྱ་ཚྭ་བཅུ་གཅིག་པའི་ཐང་གིས་མན་ངག་བསིལ་སྦྱོར་ཕུལ་ན་ཟབ། བཙན་དུག་ཚབས་ཆུང་
ལ། ཨ་རུ་ར་རྒྱ་གར་གྱི་བོང་ང་དཀར་དམར། གླ་རྩི། ལོ་བརྒྱད་དྲི་ཆུ་རྣམས་རེ་རེས་ཀྱང་ཐུབ་པོ། །དབྱར་དུས་རྟ་
ངང་བའི་སྤུ་ཁོང་དུ་སོང་བའི་སྟེང་ཆང་སྐྱུར་འཐུང་། ལུས་འཁྲུགས་པས་རྟ་སྤུ་འབུར་གྱུར་ནས་གྲེ་བ་ཐོ་བ་སོགས་
གང་གནས་ནས་ཟ་ཞིང་སྐྲངས། རྨ་ཡོད་པར་སེམས་ཤིང་ཟུག་ཆེ་བ་ལ་འབྲུ་མར་དང་ཚིལ་དང་ཕག་ཚིལ་གང་རུང་
ཁྲོས་པས་འཇོམས། ཞེས་སོ། །
ལྔ་པ། དངོས་དུག་རྒྱུ་བའི་ནད།
དངོས་དུག་ཅེས་པ་ལ་རྒྱུ་བ་དང་མི་རྒྱུ་བའི་ཁྱད་པར་གཉིས་ཡོད་པ་ལས། སྐབས་འདིར་དངོས་དུག་རྒྱུ་བ་
ཞེས་པ་སེམས་ཅན་སྲོག་ཆགས་ཁྱི་སྨྱོན་སོགས་དུག་ཡོད་པའི་སོས་རྨུགས་པའི་དུག་ལ་ཟེར་བ་དེ་ལ་ཡང་མཚན་ཉིད་
དང༌། རྟགས། གསོ་ཐབས་གསུམ་གྱི་སྒོ་ནས་བཤད་པར་བྱའོ། ། །
གཅིག མཚན་ཉིད། །
༡ ཁྱིའི་མཚན་ཉིད། ཁྱི་དུག་ཡོད་པའམ་སྨྱོ་བར་གྲགས་པའི་ཁྱི་དེ་རྣ་བ་འོན་པ་དང་མིག་ལོང་བ་ལྟར་གར་
འགྲོ་མེད་ཅིང་ཁ་ཆུ་འཛག་པ་དང་། ཁ་གདངས་ལ་མགོ་བོ་སྨད་ཅིང་མཇུག་མ་ཕབ། ལུས་འཁྱོམ་ཞིང་ཕྱོགས་མེད་
ཀུན་ཏུ་རྒྱུ་བའོ། །
༢ སྦྲུལ་གྱི་མཚན་ཉིད་ལ། སའི་སྟེང་ན་སྦྲུལ་གྱི་ཚོགས་རྣམ་པ་གསུམ་ཡོད་དེ། ལ་ལ་ནི་གདེངས་ཀ་གཅན་
གཟར་བུའི་མགོ་ལྟ་བུ་ཡིན་པ་དང༌། ལ་ལ་ནི་ལུས་འཁྱིལ་བ། ལ་ལ་ནི་ཁྲ་བོ་ཡིན་ནོ། །གདེངས་ཀ་ཅན་ཞེས་པ་
འཁོར་ལོ་དང་གཤོལ་ལ་སོགས་པའི་མཚན་མ་དང་ལྡན་ཞིང་རི་མོ་སྦོམ་ཐུང་མགྱོགས་པ་ཡིན་ལ་མགོ་བོར་གདེངས་
ཀ་ཅན་ཡོད་པ་ཐུར་དུ་འཕྱོ་ལ་མྱུར་དུ་འགྲོ་བ། ལུས་འཁྱིལ་བ་ཞེས་པའི་སྦྲུལ་ནི་རི་མོ་ཟླུམ་པོ་སྣ་ཚོགས་ཀྱིས་ཁྱབ་པ་
གཟུགས་རིང་ཞིང་འགྲོ་བུལ་བ། སྦྲུལ་ཁྲ་བོ་ཞེས་པ་ནི་རི་མོ་དང་ཁ་དོག་སྣ་ཚོགས་པས་འཕྲེད་དང་གྱེན་དུ་ཆུ་ཞེང་དུ་
བྲིས་པ་ཡིན། གོ་ཏའི་བུ་མིང་གོ་ཏ་ཅན་ཞེས་པའི་སྦྲུལ་གྱི་བྱེ་བྲག་སྟེ། གདེངས་ཀ་ཅན་གྱི་དུག་དང་མཉམ་པ་དེའི་
556



མིང་བསྒྱུར་ན་དཀྱིལ་འཁོར་ཏེ་ད་བྱིད་སྨུག་པོ་གངས་སྦལ་གྱི་བུ་རུ་འདོད་ཅིང་རྐང་བཞི་པའོ། །དེ་ལྟར་གདེངས་ཀ་
ཅན་ལ་སོགས་པའི་སྦྲུལ་གསུམ་མམ་བཞི་པོ་འདི་དག་གི་མཚན་ཉིད་འདྲེས་མ་ཡིན་པ་དེ་དག་ནི་རླུང་མཁྲིས་བད་
ཀན་ཁྲག་དང་བཞི་ཡིས་འདུ་བ་འཁྲུགས་ནས་འདུས་པའི་ནད་སྐྱེད་པར་བྱེད་པ་ཡིན་ནོ། །
༣ སྡིག་པའི་མཚན་ཉིད་ནི། བ་ཡི་ལྕི་བ་སོགས་རུལ་བ་ལས་བྱུང་བ་དེ་ནི་དུག་ཚབས་ཆུང་བ་དང་། དུག་
གིས་ཤི་བའི་ཤ་རུལ་སོགས་ལས་བྱུང་བ་ནི་དུག་ཚབས་འབྲིང་། སྦྲུལ་གྱི་ཤ་རུལ་བ་སོགས་ལས་བྱུང་བ་ནི་དུག་ཚབས་
ཆེ་བ་དང་། མདོག་དཀར་སེར་རམ་ཡང་ན་ནག་ཁྲ་རྩུབ་པ་རི་མོ་གཟི་མདོག་གམ་ཁྲག་རིས་ཅན། སྤུ་ཅན་ཚིགས་
མང་བའམ་དམར་ལ་ལྟོ་བ་དཀར་བའོ། །དུག་འབྲིང་ཡོད་པའི་སྡིག་པ་ནི་དུད་ག་ཅན་སྐེ་སེར་སྐྱའམ་དམར་བ་
ཚིགས་གསུམ་ཅན་ཡིན་ནོ། །
༤ སྲིན་བུའི་མཚན་ཉིད་ནི། སྦྲུལ་གྱི་ཤ་རུལ་བ་དང་། ལྕི་བ། ཁོ་ཆུ་སྒོ་ང་སོགས་ལས་སྐྱེས་པའི་དུག་ཅན་གྱི་
སྲིན་བུ་རླུང་མཁྲིས་བད་ཀན་འདུས་པ་དང་བཞིའོ། །
གཉིས། ནད་རྟགས།
༡ ཁྱི་སྨྱོན་གྱིས་ཟིན་རྟགས། དུག་ལྡན་གྱི་ཁྱི་སྨྱོན་དེ་དག་གི་དུག་དེ་མཆེ་བ་ལ་བབས་དུས་རྨུགས་པའི་རྨ་
གསར་པའི་དུས་མའི་ཚོར་བ་ཆུང་ཞིང་ཁྲག་ནག་འཛག་པ་དང་། རྨ་མདོག་སྨུག་ནག་མི་སྡུག་ཅིང་ངན་པ་སྨུག་ཐིག་
དང་ནག་ཐིག་འོང་། ཕྱི་སྐྲངས་ཤིང་རྨ་ནང་དུ་ཤ་རོ་རྨེན་བུ་འདྲ་བ་ཆགས། ཁྱད་པར་དུ་ཁྱིའི་མཚུལ་པ་ལ་སོགས་ཀྱི་
དབྱིབས་དང་ལྡན་པ་དང་། ཡང་ན་ཁྲག་མེད་པ་སྦུ་གུར་འདུག་པ། ཆུས་བཀྲུས་ཏེ་འོ་མ་བླུགས་ན་མི་ཆགས་པ་དེ་
དག་དུག་དང་ལྡན་པ་ཡིན། གཞན་ཡང་དུག་དེ་དབུགས་ལ་བབས་ན་ཁ་རླངས་དང་། མིག་ལ་བབས་ན་མཐོང་
དུས་ཀྱང་དུག་རྒྱུ་བའི་རྟགས་ལ་མགོ་བོ་ན་ཞིང་ཁ་དང་གདོང་པ་དམར་ལ་ལུས་ཀུན་བརྩེ། གྲང་ཤུམ་བྱེད་ཅིང་མི་
དད་ཆུང་། བར་དུ་དུག་ནད་དེ་རྒྱས་པའི་རྟགས་སུ་ཁྲོ་ཚིགས་སྟོན་པ་དང་རེག་མི་བཟོད། ནད་པ་རང་ཉིད་ཆུ་ནང་
དུ་བབས་པ་དང་། རྫིང་འདྲ་བའི་སྣང་བ་འཆར། ལྕེ་དང་མཚུལ་བ་རིང་པོར་སོང་བའི་སྣང་བ་སྐྱེ། ཐ་མ་སྨིན་པའི་
རྟགས་སུ་སྙིང་མི་བདེ་བ་དང་། མིག་རྩ་ནག་གམ་སྲིན་མཛུབ་ཀྱི་སེན་རྩ་སྔོན་པོར་འགྲོ། སྐབས་སུ་དྲན་མེད་དུ་
འབོག་པའམ་བརྒྱལ། མེ་ལོང་དང་ཆུ་མཐོང་ན་སྐྲག་ཅིང་དངངས་ལ་ལུད་པ་དཀར་པོ་ཞོ་ཤི་བའམ་འགྲོན་བུ་འདྲ་བ་
འབྱུང༌། ཡང་ན་སྨུག་ནག་ཅན་དང་། སྐྱུག་ཅིང་མིག་མི་བཙུམས། སོ་མདོག་སེར་ལ་ལྕེ་རིང་ཞིང་ནག་ངམ་ཅན་
དང་། དྲི་ཆུ་དམར་པོ་མི་འགྱུར་ལ་དྲི་ཆེན་ནག་པ། ཁྱི་སྐད་འབྱིན་པ་དང་མི་ལ་རླུག་སྟངས་བྱེད་པ་དང་སྡོད་ལུགས་
557



སོགས་ཀྱང་ཁྱི་སྤྱོད་ཇི་བཞིན་བྱེད་པ་འབྱུང་བ་ཡིན། གཞན་ཡང་ཁྱིའི་མདོག་སོགས་ཀྱི་ཁྱད་པར་ལས་དུག་ལྡང་བ་
དང་། གསོ་དཀའ་སླའི་ཁྱད་པར་གྱི་ཞིབ་ཆ་མང་དུ་ཡོད་ཀྱང་གཞན་ལས་ཤེས་པར་བྱ་དགོས་སོ། །
༢ སྦྲུལ་གྱིས་ཟིན་རྟགས། སྦྲུལ་གྱིས་ཟིན་པའི་རྟགས་ལ་ཟིན་པའི་ཚུལ་དང་། རིགས། དུག་གི་ཤུགས་ལ་
བརྟག་པ་གསུམ་ལས། །
(༡)ཟིན་པའི་ཚུལ་བརྟག་པ་ནི། ལུས་ཀྱི་ཕྱོགས་གང་དུ་ཁ་ཆུའམ་གཤེར་བ་ཙམ་ལས་མཆེ་བའི་རྗེས་མི་
མངོན་པ་དེ་ལ་མཆུས་གནོད་པ་ཞེས་པ་དང་། མཆེ་བ་གཅིག་གི་རྗེས་གཉིས་མངོན་ཞིང་ཁྲག་མེད་པ་ནི་བལྡགས་པ་
ཞེས་བྱ་བ། མཆེ་བའི་རྗེས་གཉིས་ཁྲག་དང་བཅས་པར་སྣང་བ་ནི་རྣམ་པར་བཅད་པ་ཞེས་བྱ་བ། མཆེ་བའི་རྗེས་
བཞི་སྣང་ཞིང་ཁྲག་རྒྱུན་མི་ཆད་པ་སྣང་བ་ནི་སོས་ཤ་ཁྲག་བཙིར་བ་ཞེས་བྱ་བ་དེ་དག་ལས་སྔ་མ་གཉིས་ནི་དུག་མེད་
ཅིང་། ཕྱི་མ་གཉིས་ལ་དུག་ཆེ་བས་གསོ་དཀའ་བ་ཡིན་ཏེ། སྦྲུལ་གྱི་དུག་ནི་ཁྲག་ལ་མ་བརྟེན་པར་ལུས་ལ་གནོད་པ་
མི་བྱེད་ཅིང་། ཁྲག་ལ་བརྟེན་ནས་གནོད་པར་བྱེད་པ་སྟེ། སྦྲུལ་དུག་དེ་ཁྲག་ཅུང་ཟད་ལ་བརྟེན་ཡང་ཏིལ་མར་གྱི་
ཐིགས་པ་ཆུ་ལ་བླུགས་པ་བཞིན་དུ་མཆེད་པར་འགྱུར་བའི་ཕྱིར་རོ། །
（༢)རིགས་ལ་བརྟག་པ་ནི། སྐྱེས་བུ་སྡར་མ་དག་སྦྲུལ་གྱིས་རེག་སྟེ་དངངས་པ་ལས་རླུང་འཁྲུགས་པར་
འགྱུར་ཞིང་། ལ་ལ་སྐྲངས་པར་བྱེད་པ་དེ་སྦྲུལ་གྱིས་ལུས་བཅོམ་པ་ཞེས་བྱ་བ་དང་། ལ་ལ་དག་ལམ་བགྲོད་དཀའ་བ་
མུན་པའི་ནང་དུ་རྒྱུ་བ་ལས་ཚེར་མ་ལ་སོགས་པ་ཟུག་པར་གྱུར་ན་དེ་སྦྲུལ་གྱིས་ཟིན་པའི་རྟོག་པ་སྐྱེས་པའི་དབང་
གིས་དུག་གི་ཤུགས་རློན་པ་( དངོས་སུ་》ལ་སོགས་པ་འབྱུང་བར་འགྱུར་ཏེ་དེ་ལ་རྟོག་པའི་དུག་ཅེས་བྱ་བ། མཆེ་
བའི་དུག་དང་བཅས་པ་ནི་ཤས་ཆེར་ཟུག་པ་དང་སྐྲངས་པ་ལ་སོགས་དང་ལྡན་ནོ། །དུག་མེད་པ་ལ་ཟུག་པ་ལ་
སོགས་རྟགས་མེད་དོ། །
(༣)དུག་གི་ཤུགས་ལ་བརྟག་པ་ལ་སྦྲུལ་དུག་གི་ཤུགས་ནི་དང་པོ་ནས་བདུན་པའི་བར་དུ་ལུས་ཀྱི་ཟུངས་
ལ་ཁྱབ་པའི་རྟགས་རེ་འབྱུང་སྟེ། དེ་ཡང་གདེངས་ཀ་ཅན་གྱི་ཤུགས་དང་པོ་ནི་ཁྲག་ནག་འཛག་པ་དང་། མིག་དང་
གདོང་ནག་པ་དང་ལུས་ལ་སྲིན་བུ་རྒྱུ་སྙམ་བྱེད་པ་དང་། ཤུགས་གཉིས་པར་རྨེན་བུ་སྐྱེས། ཤུགས་གསུམ་པར་མགོ་
བོ་ལྕི་ཞིང་རྨོ་བ། ཤུགས་བཞི་པར་མིག་འབྱེད་དཀའ་ཞིང་སོས་བཏབ་པ་དེའི་རྗེས་རྣག་ཅིང་མཆིལ་མ་མང་བ།
ཤུགས་ལྔ་པ་ཡན་ལག་གི་ལྷུ་ཚིགས་བྱེ་སྙམ་སེམས་ཤིང་སྐྱིད་པ་སྐྱུར། ལུས་ཚ་ལ་སྐྱིགས་བུ་འབྱུང་། ཤུགས་དྲུག་པ་ལ་
ཤེས་པ་འཁྲུག་ཅིང་སྙིང་ག་ན་བ་དང་ལུས་ལྕི་ལ་བརྒྱལ། འཁྲུ་ཞིང་ཟས་མི་འཇུ། ཤུགས་བདུན་པ་ནི་ཞུ་བའི་གནས་
སུ་ཕྱིན་པར་གྱུར་ཏེ་ཕྲག་གོང་དང་། རྐེད་པ། སྒལ་ཚིགས་རྣམས་ན་བ་ཡིན་ནོ། །ལུས་འཁྱིལ་བས་ཟིན་པའི་ཤུགས་
558



དང་པོའི་ནད་ཁྲག་སེར་ཞིང་ལུས་ཀྱང་སེར་པོར་འགྲོ་ལ་ཚ་བ་སྐྱེ། ཤུགས་གཉིས་པ་ནི་ལུས་སྐྲངས་པར་འགྱུར།
ཤུགས་གསུམ་པ་ནི་སོས་བཏབ་པ་དེའི་རྗེས་རྣག་པ་དང་། རྡུལ་མང་ཞིང་སྐོམ་དད་སྐྱེ། ཤུགས་བཞི་པ་ནི་ཁོང་པ་ཚ་
ལ་རིམས་ཀྱིས་འདེབས། ཤུགས་ལྔ་པ་ནི་ལུས་ཀུན་ཁྱབ་པར་ཚ་བ་ཡིན་ནོ། །སྦྲུལ་ཁྲ་བོས་ཟིན་པའི་ཤུགས་དང་པོ་
ནི་ཁྲག་མདོག་སྐྱ་བོར་འགྱུར་ལ་ལུས་ཀྱང་མདོག་སྐྱ་བོར་འགྱུར་བ་ཡིན། ཤུགས་གཉིས་པ་ནི་ལུས་ཤིན་ཏུ་ལྕི་བར་
འགྱུར། ཤུགས་གསུམ་པ་ནི་སོས་བཏབ་རྗེས་རྨ་རྣག མིག་དང་ཁ་སྣ་ནས་རྣག་འཛག་པར་འགྱུར། ཤུགས་བཞི་པ་ནི་
མགོ་བོ་ལྕི་ཞིང་གཉའ་བ་རེངས་པར་འགྱུར། ཤུགས་ལྔ་པ་ནི་རུས་ཚིགས་རྣམས་ན་ཞིང་གྲང་བའི་རིམས་ཀྱིས་
འདེབས་པར་བྱེད། ཤུགས་དྲུག་པ་དང་བདུན་པ་ནི་གདེངས་ཀ་ཅན་མཚན་ཉིད་དང་ལྡན་པ་ཡིན་ནོ། །དེ་ལྟར་
དུག་གི་ཤུགས་དྲུག་པ་དང་བདུན་པ་རྫོགས་པ་དེ་གསོ་ནུས་པ་མ་ཡིན་ནོ། །གོ་ཏའི་བུ་ཡི་དུག་ཤུགས་ལ་ནི་གོང་གི་
གསུམ་པོ་ཀུན་གྱི་རྟགས་འབྱུང་ཞིང་། ཟིན་པའི་དུས་སུ་དབུགས་ཐུང་ལ་ལྦུ་བ་སྐྱུག་ཅིང་སྙིང་ག་གཟེར་བ་སོགས་
དུས་གཅིག་ཏུ་འབྱུང་། གཞན་ཡང་གནད་དུ་བཟུང་བའམ་སྦྲུལ་གྱིས་ཟིན་མ་ཐག་བཞིན་མདོག་སྐྱ་བོར་འགྱུར་བ་
དང་། སྐྲ་བྱི་བར་བྱེད་པ། ལྕེ་འཁུམས་པ། ཡང་ཡང་བརྒྱལ་འགྲོ་ཞིང་། ཁའི་དབུགས་གྲང་བ་དང་། ལ་ལ་སྦྲུལ་གྱིས་
ཟིན་པའམ་དུག་མདའ་ཕོག་པས་འདུ་ཤེས་གཏོར་ཞིང་ལྕི་བ་སྐྱུག་པ་དང་། ཡན་ལག་གི་ཚིགས་ལྷོད་པ། བཤང་བ་
འཁྲུ་བ། སྣ་སྨན་རྣོན་པོ་བཏང་ཡང་མི་ཚོར་བ། རྨ་ཁ་ནས་ཁྲག་མི་འབྱུང་བ། བྱུག་པས་བསྣུན་ན་རྗེས་མི་མངོན་པ་
སོགས་རྟགས་འདི་དང་ལྡན་ན་ནད་པ་མི་འཚོ་བ་ཡིན། བཤད་མ་ཐག་པའི་རྟགས་དེ་དག་མི་ལྡན་པ་ནི་སྨན་པས་
བསྲུང་བར་བྱ་བ་ཡིན་ནོ། །
༣ སྡིག་པས་ཟིན་རྟགས། སྡིག་པ་དུག་ཚབས་ཆེ་བས་ཟིན་རྟགས་ལ་ལྕེ་སྐྲངས་པ་དང་། ལུས་རེངས་ཤིང་
རིམས་ཀྱིས་འདེབས། བུ་ག་ནས་ཁྲག་རྣག་འཛག དབང་པོའི་དོན་གྱི་ཡུལ་མི་ཤེས་ཤིང་རྟོགས་པར་མི་འགྱུར། རྔུལ་
མང་ཞིང་བརྐྱལ་ལ་ཁ་སྐོམ། སེམས་རྨོངས་ཤིང་མེ་ལྟར་ཚ་ལ་མདོག་དམར་སྐུ་མཆེད་སྐྱེན་པ་དེ་དག་ཕལ་ཆེར་སྲོག་
ལ་རྒོལ་བ་མང་ངོ༌། །
༤ སྲིན་བུས་ཟོས་པའི་རྟགས། དུག་ཅན་གྱི་སྲིན་བུའི་རིགས་ཀྱིས་ཟོས་པའི་སྤྱི་རྟགས་ལ་དྲན་པ་ཉམས་ཤིང་
དབུགས་ཚ། པགས་པ་གཡའ་ལ་ཤ་འགས་ཤིང་སྐྲངས་པ་དང་ཤུ་བ་བྱུང་། བྱེ་བྲག་ཏུ་རླུང་སྲིན་ཟུག་ཆེ་ལ་སྙིང་ག་
གཟེར། ལུས་རེངས་ནས་རྩ་མི་མངོན་ཞིང་། རུས་ཚིགས་ན་ལ་མགོ་ཡུ་འཁོར། ལུས་བཅིངས་སྙམ་དུ་སེམས་ཤིང་
མདོག་ནག་པའོ། །མཁྲིས་སྲིན་སྙིང་དང་ལུས་ཚ་ཞིང་རྨ་དང་སྐྲངས་པོ་མཚེད་པ་སྐྱེན། བད་ཀན་ལས་གྱུར་པའི་
སྲིན་བུས་སོ་བཏབ་པར་ཁ་ཆུ་འཛག་ལ་ཡི་ག་འཆུས་ཤིང་མ་པས་འདེབས། ཁ་ལ་རོ་མངར་བ་བྲོ། ལུས་གྲང་ལ་
559



པགས་པ་འབྱམས་པ་ཡིན་ནོ། །
གསུམ། བཅོས་ཐབས།
༡ ཁྱི་དུག་བཅོས་པ་ལ། ཐོག་མཐའ་བར་གསུམ་གྱིས་བཅོས་དགོས་པ་ལས།
(༡) ཐོག་མར་སོས་ཟིན་པའི་མོད་ལ་རྨ་ཁར་རྔབས་རྭ་བཙུགས་ཏེ་ཁྲག་ཕྱིར་དྲངས་ཤིང་དེ་རྗེས་རྨ་ཁ་ནས་
སོར་བཞིའི་གོང་དུ་རྨ་རས་ཞེང་ཆེ་ཆུང་གིས་དམ་པར་བསྡམ། ཞག་ལེན་པ་ལ་རྨ་གང་ཡོད་དེ་ལྕགས་ཀྱིས་བསྲེག་དེ་
འོག་ཞུན་མར་བསྐོལ་བ་རྨའི་ནང་དུ་བླུག་པ་དང་། རྒྱུ་ཚྭ་དང་། སྐྱེར་ཤུན། དུད་པ་རལ་བ། བཙོད་རྣམས་བྱུག ཡང་
ན་ཡུང་བ་དང་། སྐྱེར་ཤུན། བོང་དཀར། གླ་རྩི་བཅས་མར་དང་སྦྱར་ལ་བྱུག དེ་སྟེང་རྟ་གསེབ་ཀྱི་སྦངས་དང་ཞོ་སྦྱར་
བས་རྨ་ལ་འཇིབ་བྱའོ། །
（༢)བར་དུ་བཅོས་ཚུལ་ལ་དུག་ལངས་ཤིང་རྒྱས་ནས་ལུས་ཁོལ་བུར་ན་བ་དང་། ཁྱི་མཐོང་ན་ཚིག་ཟ་བྱེད་
པ། བཤུལ་ཤ་ན་བ་སོགས་འབྱུང་བས་དེ་ལ་གི་ཝཾ་དང་། ཛཱ་ཏི། ཕ་ཝང་ལོང་བུ་གསུམ་ལ་བུར་དཀར་བཞི་འགྱུར་
སྦྱར་བ་ཆུ་གྲང་གིས་དབུལ་བའམ་གི་ཝཾ་བཅུ་པ་ཀ་རའི་ཁས་རླངས་ལ་གཏོང་། ཡང་ན་ཁྱི་དུག་མང་སྦྱོར་ཉེར་ལྔ་ཞག་
བདུན་རིང་ཉིན་གུང་ལ་མྱོས་ཁུས་དབུལ། ཡང་ན་གླ་རྩི་སྲན་ཙམ་བསྣན་པའི་འབུ་སྐྱོགས་ཀྱི་ཕྱེ་མ་ཆུ་གཙང་གིས་
འཕུལ་བ་ནད་འདིའི་གཉེན་པོ་མཆོག་། རྒྱ་སྤོས་བདུན་སྦྱོར་ཞུན་མར་དང་སྦྱར་བ་རྨ་ལ་བྱུག་པ་སོགས་དེ་ལྟར་བཤད་
མ་ཐག་པའི་གཉེན་པོའི་སྨན་རྣམས་ཟླ་དྲུག་ཚུན་ཆད་དུ་ཞག་བཅུ་རེའི་དུས་སྨན་ལན་རེ་བསྟེན་དགོས་ཤིང་། དེ་
ཡང་ཁྱི་དུག་ཕོག་ནས་མ་བཅོས་བར་ཞག་བཅུ་ཕར་འདས་པ་དང་། ཟླ་བ་དང་ལོ་ལོན་ནས་དུག་ལངས་པའི་རྟགས་
དང་ལྡན་ན་ཁྱི་དུག་དེ་སྙིང་ལ་ཟིན་པས་ཞི་བྱེད་སྨན་གྱིས་གསོ་དཀའ་བས་དུར་བྱིད་དང་། ཧོང་ལེན། ཐང་ཕྲོམ་
དཀར་པོ་རྣམས་ཀྱིས་སྦྱངས། ཡང་ན་རྩ་སྦྱོངས་ཕྱི་རྒྱུད་ལྟར་བྱ་བ་དང་། ཚིགས་པ་དྲུག་བདུན་གྱི་གསང་གསེར་ཏེལ་
གྱིས་བསྲེག་པའམ་མེ་བཙས་བསྡམ། ཡང་ན་ཕ་ཝང་ལོང་བུ་དཀར་སེར་སྨུག་པོ་རིགས་གསུམ་གྱིས་གཙོ་བྱས་པའི་
སྦྱོར་བར་ཀ་ར་དཀར་པོ་བཞི་འགྱུར་དང་སྦྱར་ལ་བཏང་བར་བྱ་བ་དང་། ལག་ལེན་མྱོང་གྲུབ་ཏུ་ལུག་ང་ལ་འབྲས་
བུའི་ནང་གི་འབུ་དེ་གསོན་པོ་དང་། ཡང་ན་རྟ་གསེབ་སྔོ་ནག་གི་སྦངས་སར་མ་ལྷུང་བའི་ཁུ་བ་བཏང་ན་མཐོང་དུག་
དང་མཚེ་དུག་ཁ་རླངས་སོགས་ཁྱི་དུག་གསར་རྙིང་མ་ལུས་པ་འཇོམས་སོ། ། །
(༣） ཐ་མ་ནད་ཀྱི་མགོ་ཆོམས་ནས་རྒྱ་སྤོས་ལྔ་པ་སྦྲང་རྩི་དང་ཞུན་མར་སྦྱར་བའི་ལྡེ་གུས་ནད་རྗེས་གཅོད།
རྨེན་པ་སྐྲངས་ན་རུས་རྙིང་དང་། འབའ་ཆ། ཉ་ལྕིབས་བཅས་སྦྱར་བའི་ལུམས་གར་སླ་ལུག་ཞོ་ཙམ་གྱིས་མནན་
560



པར་བྱ། ལུས་ཁོལ་བུར་ན་བའི་སར་ཧོར་གྱི་མེ་བཙའ་བྱ། ཟས་སྤྱོད་དུ་ནད་ལངས་པའི་དུས་ཕྱེ་ཐུག་སྡོར་མེད་དང་།
ཚབ་ཚ་ལ་སོགས་པ་ནད་བབས་དང་བསྟུན་ལ་བཏང་། སྤྱོད་ལམ་དུ་ནད་པ་དེས་མེ་ལོང་ལ་བལྟ་བ་དང་། ཁྱི་སྐད་
ཐོས་པ། ཆུ་བརྒལ་བ་དང་ཟམ་པར་དོན་པ། རྟ་སོགས་བཞོན་པ་བསྟེན་པ། རླུང་བསེར་བུ། བཞད་གད་སློང་བ།
གཡང་ཆེ་སར་འགྲོ་རྒྱུ། ཆང་འཐུང་རྒྱུ། འཁྲིག་པ་སྤྱོད་པ། ཁྱད་པར་དུ་ཆུ་སྙིང་ནོན་པ་སོགས་ལོ་གཉིས་ཙམ་སྤང་ན་
ཁྱི་དུག་ལས་གྲོལ་བར་ངེས་པ་ཡིན་ནོ། །
༢ སྦྲུལ་དུག་བཅོས་པ། དུག་སྦྲུལ་གྱི་མཆེ་བས་བཏབ་པའི་རྨའི་སོར་བཞིའི་གོང་འོག་ཏུ་སྨན་པས་རས་སམ་
སྐུད་པས་དུག་དེ་རྩ་སྒོ་ལས་མི་འགྱུར་ཞིང་། ལུས་འཁྱིལ་བ་མ་གཏོགས་པའི་གཞན་རྣམས་ཀྱི་དུག་ལ་ལྕགས་ཏེལ་
དང་གསེར་ཏེལ་གང་རུང་གིས་བསྲེགས་ན་དུག་དེ་གཞོམ་པར་འགྱུར། ཡང་ན་རྨ་དེ་བཙིར་ནས་ཁྲག་དབྱུང་བའམ་
རྔབས་རྭ་བཙུགས་ཏེ་རྨ་ནང་གི་གཙོག་རིགས་དང་ཁྲག་སོགས་འཇིབ་ཅིང་། ཡང་ན་རྨའི་སོར་བཞིའི་གོང་འོག་ཏུ་
བཅིངས་པའི་ནང་དུ་ཤ་ཆོ་བའི་ཕྱོགས་སུ་ཞལ་ཞལ་བྱས་ལ་བྱུག་སྨན་བསྐུ་ཞིང་། དུག་གིས་ལུས་ཟུངས་ཁྱབ་ཅིང་
ཁྲག་ལ་གནས་པའི་ཕྱིར་རྨ་དང་གང་ཉེ་ནས་གཏར་ཁྲག་འདོན་པ་ནི་གསོ་བའི་མཆོག་ཡིན་ཏེ། ཁྲག་འཕྱུངས་པ་
དུག་དབྱུང་བའི་ཕྱིར་རོ། །སྨན་ལ་ཁྱི་དུག་སྐབས་ཀྱི་རྒྱ་སྤོས་ལྔ་པ་དང་། གུ་གུལ་བཞི་པ་བསྟེན་པས་ཁྱི་དུག་དང་
སྦྲུལ་དུག་སྲིན་བུའི་དུག་སོགས་རྒྱུ་བའི་དུག་མ་ལུས་པ་འཇོམས་ཤིང་། ཡང་ན་རྒྱ་སྤོས་དང་རུ་རྟ་སྲང་དོ་རེ་དང་།
མར་དང་སྦྲང་རྩི་སྲུང་བཞི་རེ་སྦྱར་བ་རྨ་ལ་བཏབ་པས་ཁྱི་སྤྲུལ་སྲིན་བུ་སྡིག་པ་སོགས་ཀྱི་དུག་རིགས་མ་ལུས་པ་
འཇོམས་པ་དང་། གཞན་ཡང་སྦྲུལ་དུག་བཅོས་པ་ལ་སྦྲུལ་གྱི་བྱེ་བྲག་དང་། ཉེས་པ་གང་ཤས་ཆེ་བའི་བཅོས་ཚུལ་
སོགས་ཕྲ་ཞིང་ཞིབ་པར་ཤེས་འདོད་ན་གཞན་ལ་བལྟ་བར་བྱའོ། །
༣ སྡིག་པའི་དུག་བཅོས་ཐབས། སྡིག་པའི་དུག་གིས་ཟིན་པ་གསོ་བ་ལ་མར་དང་རྒྱམ་ཚྭ་སྦྱར་བ་བླུད་པའམ་
ཡང་ན་རྒྱ་ཚྭ་དང་འོ་མ་སྦྱར་བ་བླུད་པས་ཀྱང་ཕན། དེ་བཞིན་གོ་སྙོད་དང་རྒྱམ་ཚྭའི་ལྡེ་གུ་མར་ལ་བསྔོས་པས་དཀྲིས་
ན་ཡང་ཕན་ཞིང་། ཡང་ན་ཕུག་རོན་བྲུན་དང་། ཨ་རུ་ར། རྒྱུ་སྤོས། བཅའ་སྒ་བཅས་ཀྱི་ཕྱེ་མ་རམ་པའི་ཁུ་བ་དང་
སྦྱར་ནས་བླུད་པར་བྱ་ཞིང་། དེ་ཡང་སྤྱིར་ན་སྦྲུལ་དུག་གི་གསོ་ཐབས་ཇི་ལྟ་བ་བཞིན་བྱ་དགོས་སོ། །
༤ སྲིན་བུའི་དུག་བཅོས་ཐབས། སྲིན་བུའི་དུག་ནད་གསོ་བའི་ཐབས་ལ་དུད་པས་བདུག་པ་དང༌། བྱུག་པ་
ཁོང་སྨན་རྣམས་སྦྲུལ་དུག་སྐབས་ལྟར་གསོ་བར་བྱ་ཞིང་། ཡང་ན་ཤུ་དག་དང་། ཤིང་ཀུན། བྱི་ཏང་ཀ རྒྱམ་ཚྭ། པི་
པི་ལིང་། བོང་དཀར། ཚ་བ་གསུམ། པ་ཏོ་ལ་བཅས་སྦྲང་རྩི་དང་སྦྱར་བའི་ཡན་ལག་བཅུ་པ་འདི་བཏང་བས་སྲིན་
བུའི་དུག་ཀུན་སེལ། རླུང་ཤས་ཆེ་ན་ཏིལ་མར་དང་འབའ་ཆ། མཁྲིས་ཤས་ཆེ་ན་ཙན་དན་དང་པུ་ཤེལ་ཙེ། བད་ཀན་
561



ཤས་ཆེ་ན་བསིལ་དྲོད་སྙོམས་པའི་སྨན་ཞོ་དང་སྦྱར་བའི་རྨ་ཆས་བྱ། སྲིན་བུ་མཆུ་རིང་རིགས་ཀྱིས་ཟིན་པར་དུག་
སྨན་སྤང་སྤོས་དང་། བཙོད། ཡང་བ། སྐྱེར་པ། ནཱ་ག་གེ་སར་བཅས་སྦྲང་དང་སྦྱར་ལ་བྱུག་པའམ་ཡང་ན་བིལ་བ་
བཅུ་བཞི་བྱུག་པས་འཇོམས་ཤིང་། གཞན་ཡང་སྲིན་བུའི་དུག་རིགས་ཀུན་ལ་སྦྲུལ་དུག་གི་གསོ་ཐབས་ལྟར་རིག་
པས་འཕྲུལ་ལ་བཅོས་དགོས་སོ། །
ཀོང་སྤྲུལ་ཟིན་ཏིག་ལས། ཁྱི་སྨྱོན་གྱིས་ཟིན་འཕྲལ་རྨ་ཁར་རྔབས་རུ་བཙུགས་ནས་ཁྲག་དྲང་། རྨ་ལས་སོར་
བཞིའི་གོང་དུ་རས་འཇག་བསྡམ། ཞག་ལོན་ནས་རྨ་ལྕགས་ཏེལ་གྱིས་བསྲེག རྨ་ནང་དུ་རྒྱ་ཚྭ་སྐྱེར་ཤུན་དུད་རྒན་
རྣམས་བཙོད་ཁུས་ཕྱུག ཡུང་སྐྱེར་བོང་ང་གླ་རྩི་རྣམས་མར་གྱིས་བྱུགས་ཤིང་སྟེང་དུ་རྟ་སྦངས་ཞོ་སྦྱར་རས་ཀྱིས་
དཀྲི། ཁྱི་དུག་ལྡང་བ་དང་མི་ལྡང་བ་གཉིས་ཀྱི་སྨན་དཔྱད་གང་འོས་མན་ངག་རྒྱུད་ལྟར་ལ། ཁོང་སྨན་སྤྱིར་ཟུར་
ལུགས་གཟིག་ཆེན་སུམ་འགྲོལ་གུ་གུལ་ཐང་གིས་འཕུལ་བ་ཟབ།
སྦྲུལ་གྱིས་ཟིན་པའི་དུག་ལ་རྨ་ཁར་འཕྲལ་དུ་རྔབས་རྭ་བཙུགས་ནས་ཁྲག་དྲང༌། རྨ་ཆས་དང་བྱུག་པ་ཁྱི་སྨྱོན་
སྐབས་ལྟར་བྱ། དུག་འདི་ཁྲག་ལ་གནས་པས་གང་དང་ཉེ་བའི་རྩ་ལ་གཏར་ཁ་བྱ། གུ་གུལ། དུད་རྒན། ཨ་ཤུ་གམ།
རྒྱ་སྣེ་རྣམས་བ་ཆུས་རིལ་བུ་དྲིལ་བ་གུ་གུལ་བཞི་པ་སྟེ་ཆུས་འཕུལ། རྒྱ་སྤོས། སེང་ཕྲོམ། ཤུ་དག ཧོང་ལེན། གོ་ཡུ།
སུག་སྨེལ། གུར་གུམ་རྣམས་ཞུན་མར་དང་སྦྱར་བའམ། རྒྱ་སྤོས། ན་ལེ་ཤམ། སུག་སྨེལ༑ རུ་རྟ། ཤིང་མངར་སྦྱར་
བའི་རྒྱ་སྤོས་ལྔ་པ་ཞུན་མར་གྱིས་འཕུལ་བ་སྟེ་བཞི་པ་དང་ལྔ་པ་གཉིས་ཀ་ཁྱི་སྤྲུལ་སྲིན་བུའི་དུག་རིགས་འཇོམས་པ་
ལ་བསྔགས་སོ། །ཞེས་སོ། །
མང་ངག་རིན་ཆེན་འབྱུང་གནས་ལས།
༡ སྤྲུལ་དུག་སེལ་ཐབས། སྦྲུལ་གྱིས་རྨུགས་ན་སྲེ་མོང་གི་ལྤགས་པ་གླན་ན་འཕྲལ་དུ་ཕན།
༢ སྡིག་པས་གཙགས་པ་བཅོས་པ། སྡིག་པས་གཙགས་ན་བིག་པན་ནི། ཆུ་གྲང་ལ་བསུབ་བྱུགས་ན་ཕན།
ཡང་ན་སྡིག་པ་དེའི་རྔ་མ། བཅད་ནས་ཆུ་འབྱུང་དེ་བྱུགས་ཕན། །ཞེས་སོགས་བསྟན་ཡོད་པ་ལྟར་བཅོས་དགོས་
སོ། །
དྲུག་པ། རེག་དུག་གི་ནད།
ཤིང་དུག་ཅན་བསེ་ཤིང་ཞེས་པ་དེ་ལ་རེག་པ་ལས་བྱུང་བ་མི་རྒྱུ་བའི་དུག་རེག་དུག་གམ་བསེ་མོག་ཟེར་བ་དེ་
562



ལ་ཡང་རྒྱུ་རྐྱེན་དང་རྟགས་བཅོས་གསུམ་གྱི་སྒོ་ནས་བཤད་པར་བྱའོ། །
གཅིག རྒྱུ་རྐྱེན།
རེག་དུག་གི་ནད་དེའི་རྒྱུ་ནི་བསེ་ཤིང་ལ་དཀར་ནག་གཉིས་ཡོད་པ་ལས་བསེ་དམར་རམ་བསེ་ནག་ཅེས་
པའི་ཤིང་དེ་ལ་དུག་ཡོད་པ་དེ་ཡིན་ཞིང་། རྐྱེན་ནི་གནའ་དུས་རྒྱ་བལ་མོན་ཡུལ་སོགས་ལ་ཆེར་དར་ཞིང་དུག་དེ་ལུས་
ཀྱི་ཕྱི་ནང་གང་ལ་སྐྲངས་པར་བཤད་ཀྱང་དེང་དུས་ཚོང་འདུས་སོགས་མི་ཚོགས་འདུ་ལོང་ཆེ་བའི་ཡུལ་དུ་ཕོ་མོ་
འདོད་སྤྱོད་བྱེད་པའི་དུས་ངན་སེམས་ཀྱིས་མཚན་མ་ལ་བྱུགས་པས་མཆེད་པ་ཆེས་མང་བ་ཡིན་ནོ། }
གཉིས། ནད་རྟགས། །
དེའི་རྟགས་ལ་རྩ་ནི་སྦྱར་དུག་དང་མཚུངས་ལ་ཆུ་ཡང་ཚ་གྲང་ངེས་མེད་སྣ་ཚོགས་འབྱུང་ཞིང་། གྲེ་བ་དང་
མིན་པ། མཚན་མ་སོགས་གང་སྐྲངས་ཀྱང་དེ་ལ་རྨ་ཡོད་སྙམ་པ། ཟུག་གཟེར་ཆེ་ཞིང་ཧྲིལ་དྲིལ་དུ་ན་བ་དང་། ལྷག་
པར་དུ་ཕོ་མོའི་མཚན་མ་སོགས་ལུས་ཀྱི་ཕྱི་རོལ་དུ་བྱུང་ན་འབྲུམ་ཐོར་སྐུ་སིབ་མང་པོ་འབྱུང་། གཡའ་ཞིང་འཕྲུག་
སྙིང་འདོད། ཕུག་པས་རྣག་དང་ཆུ་སེར་དྲི་ཅན་འཛག་ཅིང་། རྨ་ནི་མེ་ལྟར་མཆེད་ཅིང་ཚ། ཤ་དམར་ལ་གཟེར་
འཁྱུག་ཅིང་ཚ་ཤར་བྱེད། མགོ་ལུས་ལྕི་ལ་དབང་པོ་འགག ཐ་མ་སྐྲ་དང་སྨིན་མ་བྱི་བ་སོགས་བྱུང་ཞིང་། དེ་ཡང་ཡིན་
མིན་གྱི་ངེས་པ་རྙེད་དཀའ་ན་ལྷན་ཐབས་ཝ་ཁྲག་གི་སྦྱོར་བ་ལུས་ཀུན་ལ་བྱུགས་པས་བ་སྤུའི་བུ་ག་ནས་ཆུ་སེར་
འབྱུང་ན་བསེ་དུག་གི་ནད་ཡིན་པ་ངེས་དགོས་སོ། །
གསུམ། བཅོས་ཐབས།
བསེ་དུག་གམ་རེག་དུག་དེ་བཅོས་པའི་ཐབས་ལ་སྨན་དཔྱད་ཟས་སྤྱོད་བཞིས་བཅོས་དགོས་པ་ལས། སྨན་
ལ་དང་པོ་སེང་ལྡེང་བཞི་ཐང་ངམ་ཐང་ཆེན་ཉེར་ལྔ་བཏང་ལ་བསྡུ། དེ་ནས་ཚ་གྲང་གང་ཤས་ཆེ་ཆུང་རྩ་ཆུའི་བབས་
ལ་བརྟག་པས་ཕལ་ཆེར་ལ་སུ་མི་བཞི་སྦྱོར་སོགས་བསྟེན་པ་དང་། ཡང་ན་ཟུར་ལུགས་ཨ་རུ་དྲུག་པ་ར་ཁྲག་དང་སྦྱར་
ལ་གཏོང་། ཕྱི་ནས་ཆུ་རྩ་དྲུག་པ་ར་ཚིལ་ལ་སྦྱར་བ་བྱུག ཡང་ན་ཤུག་ཚེར་གསུམ་པ་བ་ཆུར་སྦྱར་ཏེ་གོང་བཞིན་བྱུག་
ལ། དེ་རྗེས་ལྕམ་རྩ་དགུ་པ་ཆུ་སྐོལ་ལྕག་གིས་བྲབས་ལ་དག་པར་སྦྱངས། སྦྱོང་སྨན་དུག་རིགས་རྣམས་སྤང་། ཁྱད་
པར་དུ་རྒྱ་སྦྱོར་བསྡུས་པའི་སྦྱོར་བ་ཚད་ལྡན་ནད་སྟོབས་ལ་དཔགས་ནས་ཐོ་རངས་ཇ་ཐང་ཆ་ཚད་ཀྱིས་རིལ་བུ་བཞི་
563



ལྔ་སོགས་ཉིན་གསུམ་ལྔ་བདུན་སོགས་བར་མཚམས་བཞག་ནས་གོང་བཞིན་བཏང་བས་ཐེངས་དྲུག་བདུན་ཙམ་
ནས་ནད་རོ་ཆོད་པར་ངེས་པར་མཇུག་བཅོས་སྤྱི་ལྟར་བྱ་བ་དང་། ཡང་ན་གཉན་བཤལ་གསུམ་པ་ཐོ་རངས་རིལ་བུ་
གསུམ་མམ་བཞི་རེ་ཞག་དྲུག་གམ་བདུན་ཙམ་ཚར་ཁ་ཤས་བཤལ་ངེས་གཏོང་དགོས་པ་ཡིན་ནོ། །ཐོས་སུ་ར་ཤ་
དང་ར་ཁྲག་བསྟེན་པ་དང་། ནད་སྟོབས་རྒྱས་དུས་ཕྱེ་ཐུག་ཚ་མེད་བསྟེན་པ་ལས་ལན་ཚྭ་དང་། ལུག་ཤ ཆང་། བུལ་
ཏོག ཞལ་ཚིའི་རིགས་སོགས་ཉིན་བརྒྱའི་བར་སྤངས་དགོས་སོ། །སྤྱོད་ལམ་ཆགས་སྤྱོད་དང་འཁྲུགས་ལས་སོགས་
ཀྱང་ངེས་པར་དུ་གཟབ་ནན་འཛེམ་པར་བྱས་ན་རྨ་རིགས་ཀུན་དང་། ཁྱད་པར་རེག་དུག་ཚད་ནས་ཆོད་པ་ལ་ཕན་
པ་མྱོང་བས་གྲུབ་པ་ཡིན་ནོ། །
ཀོང་སྤྲུལ་ཟིན་ཏིག་ལས། རེག་དུག་གི་ནད་ལ། ཐོག་མར་བརྟག་ཐབས་ནི། རྩ་ཕྲ་ཞིང་གཏིང་ན་བྱིང༌། དྲུག་
དལ་ངེས་མེད་དུ་འཕར་ཞིང་སྐབས་སུ་སྡོད། ཆུ་མདོག་ལྗང་ལ་ལྦུ་བ་གཡུང་། མར་ནག་ཐིགས་གཅིག་བླུག་པས་ཟེར་
པོའམ་ཁྲག་མདོག་ཏུ་འགྱུར། ཡང་ན་ལྷུ་བ་འཐོར་འགྲོ་ནད་ཕོག་མ་ཐག་ནས་ཆམ་པ་འདེབས། ལུས་ལྕི། སྐྱིད་པ་
བསྐྱུར། མཁལ་རྐེད་གཟེར་ཞིང་ཆུ་སོ་ཟ་བ། དེ་ལ་བྱང་ལུགས་མིང་ཅན་ནག་པོ་འཁྲུལ་མེད་ཀྱི་ཐང་བཏང་བས་རང་
གི་མངོན་ཚུལ་འབྱུང་། ནད་པས་རྒྱུ་རྐྱེན་མ་ཤེས་པའམ་ངོ་ཚས་མི་བཤད། སྨན་པ་ཉམས་མེད་ཀྱིས་ནད་ངོས་མ་
ཟིན་པར་སྨན་གང་བྱུང་བཏང་བས་བཅོས་སུ་མེད་པའམ། ཡུན་རིང་མནར་བའི་གཅོང་ནད་ཆེན་པོར་འགྱུར་བས་
ཐེ་ཚོམས་དོགས་གཞི་ཡོད་རིགས་ལ་རྟོག་དཔྱོད་ཤིན་ཏུ་ཞིབ་མོ་གལ་ཆེ། གསང་རྟགས་མིག་སྔོ་ཞིང་མིག་སྤྲིན་
དམར་པོ་འབྱུང་། ཆང་། ལུག་ཤ མངར་རིགས་དང་ཤིང་ཏོག་རིགས། ཁྲག་ཚྭ་རྣམས་འཛེམ། སྨན་བཟི་ཡོད་གཏན་
ནས་འགྲོ་མི་རུང་། ནད་ཕོག་སྐབས་རི་བོང་ཤ་དང་། ཀུ་ཤུ་རློན་པ་ཁར་སོང་ན་རྗེས་ནས་སྨན་བཅོས་རྡུག་པས་
སྤང་། ཐོག་མར་སྨན་གང་ཡང་ཁར་མ་སོང་སྐབས་ར་ཁྲག་བཅོ་ལྔའམ་ལྔ་པས་ཀྱང་ཐུབ་ཅིང་། གུར་གུམ་བཅུ་
གསུམ་ཁ་ཚར་ཅན། བ་རུ་བཞི་སྦྱོར་རྣམས་ཀྱང་འཕྲོད། ཟི་ལིང་ཤིང་ཏོག་ཆི་བ་ཁའམ་དམར་རིལ་དཀར་ཡོལ་
སོགས་ཀྱི་འོག་ཏུ་ནུས་བསྲེགས་བྱས་པའི་དུད་པས་ཀྱང་ཐུབ་པའི་གསུང་རྒྱུན་འདུག འོན་ཀྱང་བཅོས་ཚུལ་ཟབ་
ཁྱད་ཅན་ལག་བླངས་མ་ནི། ཐོག་མར་ཐང་ཆེན་ཉེར་ལྔའམ། བྱང་ལུགས་མིང་ཅན་ནག་པོའི་གཅིག་ཐང་ལན་ཁ་
ཡར་བཏང་རྗེས། རྒྱའི་སྲེག་སྨན་རིལ་བུ་གསུམ་རེ་ཐོ་རངས་སྔ་བར་ཇ་ཐང་གར་སླ་སྙོམ་པ་བྱ་སྒོང་དོ་ཙམ་ལོང་ལོང་
འཁོལ་བ་དེས་འཕུལ། ཡང་ན་ཆུ་བསྐོལ་གྱིས་འཕུལ་ཡང་རུང༌། རིལ་བུ་རྣམས་འཇང་གི་སྨན་ཤོག་ལྟ་བུས་དམ་པར་
དྲིལ་ནས་ཁ་ལ་མི་རེག་པར་བྱས་ལ་ཁྱུར་མིད་དགོས། འཇུ་ཚོད་ལ་སྐྱུགས་གྲབས་བྱེད་ན་མགོ་ལ་ཆུ་ལྕག་དང་། ནེ་
སྟོང་རྡོ་འཁྱག་གཏུགས་པ་དང་། སྣ་སྒོར་སྤོས་དྲི་ཞིམ་པོ་མནམ་པ་སོགས་སྐྱུགས་ནོན་གང་དྲག་བྱེད། བཤལ་སོང་
564



ན་ཕན་ཆེ། བཤལ་གྲབས་ཀྱིས་རྒྱུ་མ་གཟེར་ཆེན་ཆང་ཧུབ་དོ་གསུམ་འཐུང་བས་གཟེར་ཆག་ནས་བཤལ་འོང་། མ་
གཟེར་ན་ཆང་མི་བཏང་། སྨན་བཏང་བའི་དགོང་མོ་ནས་སོ་བར་ཤིང་བུས་བཀར་ནས་གཉིད་ཞབས་མཆིལ་རླངས་
རྒྱབ་ཏུ་འགྲོ་བར་བྱེད་པར་གསུངས་ཀྱང་དེང་སང་སྨན་ཞུ་ཚོད་ཙམ་ལ་སོ་ཤིང་བཞག་ནས་ཇ་སྦྱོར་གཉིས་གསུམ་
ཙམ་གྱི་མཚམས་སུ་མི་དགོས་པ་བྱེད་འདུག ཞོགས་པ་དང་ཉིན་མོ་སོགས་སུ་ཇ་ཐང་། གོ་ཡུ་ཁྱི་ལ་ཝ་རི་བསྐོལ་གྲང་
གིས་མཁུར་བཀར་བཅངས་པས་ཁ་ལ་རྨ་མི་འབྱུང་ཞིང་སོ་རྩ་བརྟན། དེ་བས་ཀྱང་རྙིལ་སྐྲངས་ཆེ་ན། གསེར་མདོག་
ཁྱི་ཝར་སྟར་བུ་རྣམས་ཕོན་ཚེ་བ། བིག་པན་ཨ་རུའི་བཞི་ཆ། གླ་རྩི་དྲི་ཐོན་བཅས་ཀྱིས་རྒྱུན་ཏུ་མཁུར་བཀང་བྱ། ཁ་
ནང་རྨ་བྱུང་ན་བིག་པན་ལ་ལྡོང་རོས་མདོག་འགྱུར་བསྲེས་པ་སྐམ་འདེབས་བྱེད། ན་ཚས་མ་བཏུབ་ན་ཆུ་ལ་སྦྱངས་
ནས་མཁུར་བཀང་བྱེད། སྲེག་སྨན་སྙིགས་མའི་སྟེང་ཁྱི་ཝར་གོ་ཡུ་དང་ཤ་རུ་ནུས་བསྲེགས་སོ་སོར་ཆ་གཉིས། བིག་
པན་ཆ་གཅིག གླ་རྩི་དྲི་ཐོན་བཅས་རློན་བྱུག་དང་སྐམ་འདེབས་གང་འོས་བྱ། ཉི་མར་ནན་གྱིས་སྐམ་ན་ཕན་ཆེ།
ཡང་བྱུག་པ་ལུགས་གཅིག་ལ་སྲེག་སྨན་སྙིགས་མ་དཀར་པོ་གཞིར་བྱ། དེ་སྟེང་གོ་ཡུ། སྙིང་ཞོ་ཤ བ་རུ་ར། ཆི་བ་
ཁའམ་དམར་རིལ་རུས་པ། སྟག་ཤ ཡུ་གུ་ཤིང་། སྣ་དུད་ཤིང་། བསམ་དཀར། ལུག་མུར་རྣམས་ནུས་བསྲེགས། དུང
ཧར་སྲེག་ནཱི་ལ་ཐོ་བ། ཡུང་བ། ཆུ་རྩ། ལུག་མུར་རྣམས་མ་བསྲེགས་པ་བཅས་ཞིབ་ཏུ་བཏག ཞོ་ལ་བཏབ་ནས་
ཟངས་སྣོད་དུ་སྦྱར་ལ་བྱུག མིག་ནད་ལ་སྲེག་སྨན་གྱི་དུད་པ་སེར་པོ་ཆགས་པ་དང་ཁ་ཆེ་གུར་གུམ་སྦྱར་བ་བྱུག
གཞན་ཡང་ཁོང་སྨན་ར་ཁྲག་བཅོ་ལྔ་དང་བཅུ་གསུམ་སོགས་སྤེལ་ནའང་ལེགས། རླུང་ཤས་ཆེ་ན་ཨ་གར་བཅོ་ལྔ་
དང་སོ་ལྔ། ཆུ་སེར་ཤས་ཆེ་ཞིང་ཟ་འཕྲུག་བྱུང་ན་སྤོས་དཀར་བཅུ་པ་དང་། སེ་འབྲུ་བརྒྱད་པ་སོགས་བཏང་། སྨན་
བཏང་བའི་ཞན་བདུན་ཕྱིན་ཆད་ཚྭ་དང་ལུག་ཤ་མ་འདྲེས་པའི་འབྲི་གཡག་གི་ཤ་ཟ་གང་ཐུབ་དང༌། ནད་གཞི་ཅན་
ལ་མ་གནོད་ན་ར་ཐའང་བཏང་བས་ཕན། ཇའང་སྨན་རྟ་བྱས་སྟབས་འཛེམ་མི་དགོས། སྨན་བཏང་ནས་ཞག་
གཉིས་གསུམ་སོང་སྐབས་ཟུངས་ངན་ཞག་གཅིག་གཉིས་སྨན་མི་བཏང་བར་ངལ་གསོ། དེ་ནས་ཟུངས་བསྟན་
བཏང་། ནད་གསར་པའི་སྐབས་སྨན་དངོས་ཐུན་ལྔའམ་གསུམ། ཕལ་ཆེར་བདུན་ལས་བཏང་མི་དགོས་པ་མྱོང་
གྲུབ་ཡིན། ཞག་བཅུ་གཉིས་ནས་ཚྭ་ཕྱེད་ཚྭ། ཞག་ཉེར་གཅིག་ནས་ལུག་ཤ་མ་གཏོགས་པ་འཛེམ་མི་དགོས། ཟུངས་
ངན་དང་ག་མི་བདེ་བའི་རིགས་ལ་ཆང་ཅུང་ཟད་བཏང་ཆོག རྗེས་སུ་ལོང་རྩ་དང་རུ་ཐུང་གང་འོས་ལན་གཉིས་ཙམ་
གཏར། རྐེད་པ་དང་རྐང་པ་ན་བ་ལ་བྱིན་གཞུག་དང་གདོང་རྩ་གང་འོས་གཏར་ནས་ཆུ་ཚན་བསྟེན་པས་ཕྱིར་མི་
འཕར་བའི་གནད་ཟབ། གཏར་ག་མ་བྱས་པར་ཆུ་ཚན་རྐྱང་པས་རྗེས་མི་ཆོད། ལུས་ཟུངས་གསོ་བའི་སྨན་མར་
སོགས་ཀྱང་བྱ། དྲག་ཤུལ་གྱི་ལས། རྟ་སོགས་ཞོན་པ། ཉིན་གཉིད། ཉལ་པོ་སོགས་སློང་རྐྱེན་རྣམས་ལོ་དུས་སམ་ཟླ་
565



བ་དྲུག་གི་བར་དུ་སྤང་། ཟས་ཁ་ཚ་རུལ་སྐྱུར་སྔོ་རྔད་ལ་ཕུག་སོགས་དང༌། ཤིང་ཏོག་མངར་རིགས་རྣམས་ཀྱིས་
གནོད་པས་འཛེམ། སྤྱིར་ནད་འདི་དཔྱིད་ཁམ་བུའི་མེ་ཏོག་རྒྱས་པ་དང་། སྟོན་དུས་བཅོས་ལྡང་བའི་དུས་ཡིན་པས་
ནད་གཞི་ཡོད་ན་དུས་དེར་ལྷག་པར་གཟབ། ཡང་འདིའི་ནད་རོ་ལུས་པས་མཐིལ་བཞིར་ཟ་འཕྲུག་གླང་གཉའ་ལྟ་
བུར་གྱུར་པ་ལ་གང་ཉེ་གང་རྒྱས་ཀྱི་རྩ་ལ་ཡང་ཡང་གཏར། རྨ་རོ་གྲི་རྣོན་པོས་བཞར་ནས་ཁྲག་འབྱུང་བ་བྱས་ལ། ཨ་
རུ་རྡོག་གཉིས། གོ་ཡུ་གཉིས་ནུས་བསྲེགས་ཐལ་བ། སྟར་ཁན་སྟར་ག་ཙམ། མ་ནུ་ཁྲག་ཅན་གཅིག་མེ་མུར་དུ་ཚོས་
ཙམ་བསྲེགས་པ། སྤོས་དཀར། གླ་རྩི་ཐུན་གཅིག སྟོད་ཇ་དང་ནཱི་ལ་ཐོ་ཥ་གཉིས་སྟར་ག་ཙམ་རེ། ཕོ་རིལ་བཅུ་
གཅིག་རྣམས་ཕྱེ་མར་འཐག་པ་ལྕགས་སྣོད་དུ་འདམ་འཐགས་བྱས་པས་སྔོ་ནག་ཏུ་སོང་བའི་ཕྱེ་མ་དེ་ལན་ཁ་ཤས་
སྐམ་འདེབས་བྱས་ན་སྔ་མའི་ཤ་རོ་ཆོད་ནས་ཤའུ་གསར་པ་འབྱུང་བས་ཟབ། ཡང་ལུགས་གཅིག་ལ། གོ་ཡུ་དང་། མ་
ནུ་ཁྲག་ཅན་མེར་བསྲེགས་ཐལ། ལ་ལ་ཕུད། སེང་ལྡེང་ཁཛྲ། ནཱི་ལ་ཐོ་ཋ་རྣམས་སྦྱར་བའི་བྱུག་པས་ཀྱང་ཕན་པར་
བཤད། རེག་དུག་ལ་སྨན་མ་བཏང་བའི་སྐབས་འགོས་རྒྱུ་མེད། སྨན་བཏང་ཟིན་ནས་ཁ་རླངས་གོས་སྟན་གྱི་དྲི་དང་
དྲོད་སོགས་ཞག་གསུམ་མམ་བདུན་བར་ཤིན་ཏུ་འཛེམ་པ་གལ་ཆེ། སྨན་བཏང་ཚར་ནས་ནད་འགོ་སླ་བ་ཡིན་
ནོ། །ཞེས་སོ། །
བརྡ་འགྲོལ།
༡ སྨན་གྱི་དྲང་སྲོང་། – སྔོན་བྱོན་སྨན་གྱི་རིག་པ་འཛིན་པའི་མཁས་དབང་དག་ལ་གོ་
༢ དུག་གི་མེས་པོ། – ལྷ་ཚངས་པས་རི་རབ་ཀྱི་སྤྱི་བོ་ནས་མནན་ཏེ་རྒྱ་མཚོ་བསྲུབས་པ་དང་བདུད་རྩིའི་སྔོན་དུ་
སྐྱེས་བུ་སྐྲ་སེར་བ་མིག་ནས་མེ་འབར་བ། མཆེ་བ་བཞི་གཙིགས་པ་ཤིན་ཏུ་འཇིགས་པའི་གཟུགས་ཅན་
ཞིག་ཐོན་པ་དེ་ནི་དུག་གི་མེས་པོ་ཡིན་པར་གྲགས་སོ། །
༣ མོན། – ད་ལྟའི་མཚོ་སྣ་རྫོང་དང་འབྲེལ་བའི་རྒྱ་གར་གྱི་མཚམས་ན་གནས་ཤིང་ཡི་གེ་བོད་ཡིག་གཅིག་གྱུར་
ཡིན་ཡང་སྐད་སྤྱི་དང་ཅུང་མི་འདྲ། ཐོན་ཁོངས་ཕུན་སུམ་ཚོགས་པོ་ཡོད་པར་བཤད་དོ། །
༤ དོལ་པོ། – ད་ལྟའི་བལ་བོའི་ཡུལ་གྱི་མིང་ངོ༌། །
༥ ཟས་ལ་འཁྲེན་པ། - ཁ་ཟས་དགག་པ་ལྟར་བྱེད་པ་ལ་གོ ཡང་ན་ཟས་ལ་འདོད་པ་ཚེ་བའམ་ཞེན་ཆགས་ཆེ་བ་
ཞེས་ཀྱང་འགྲེལ་ལོ། །
566



༦ དཀར་གོང་སྲིན་མེད་པ། – རྡོ་ཁར་གོང་ལ་སྲིན་འབུས་ཟོས་ཤུལ་ལྟ་བུའི་འབུ་ཁུང་མེད་པ།
༧ ལྕམ་དྲལ། – བལྟ་རྩའི་འཕར་ཚུལ་ཞིག་སྟེ་ཉིས་གཤིབས་སུ་འཕར་བའི་དོན་ཡིན། རྒྱུ་མཚན་ནི་དོན་སྣོད་གང་
རུང་གི་གནས་སུ་ནད་ཀྱི་སྐྱོན་བྱུང་ན་དེས་རླུང་ཁྲག་གི་རྒྱུ་བ་ཤུགས་རྐྱེན་ཐེབས་ནས་རྩ་ཁ་དབྲག་ཏུ་
འབྱེད་པས་ཡིན། །
༨ རྒྱབ་ཤ་བཅད། – སོ་སོར་ཕྲལ་བའི་དོན་ཞེས་དང༌། རེ་རེ་བཞིན་ཕུག་རྩ་གཅོད་པ་ལའང་གོ་
༩ གཡོ་སྐམ་བྱེད། – ལུས་ཤ་གཡོ་བ་སྟེ་རྐྱངས་པ་དང་ཡང་ན་སྐམ་པ་སྟེ་ཞུ་བར་འགྱུར་རོ། །
༡༠ མིག་འགྲིབ། - མིག་གི་གཟུགས་འཛིན་ནུས་པ་ཉམས་ནས་མི་མཐོང་བར་འགྱུར་བའི་དོན།
༡༡ ཀོ་ལེར་ན། – ལུས་ཀྱི་གནས་ངེས་མེད་དུ་ན་ཟུག་གློ་བུར་དུ་ལྡང་བའི་དོན། །
༡༢ འཁྲིལ་སྙམ་བྱེད། – འཁྲིལ་ནི་བྱེད་མེད་ལས་ཚིག་སྟེ་དཀྱི་མ་དགོས་པར་རང་བཞིན་གྱིས་འཁྲིལ་བའམ་
འཁྱུད་པ། མཆིན་མཁྲིས་ཁོང་དུ་འཁྲིལ་སོང་སྙམ་དུ་བྱེད་པའོ། །
༡༣ མཛེ་དུག– མཛེ་ནད་ཅན་གྱི་ཁྲག་དང་བསེ་ཞོ་གཉིས་ཀྱིས་གཙོ་བོ་བྱས་ནས་སྦྱར་བའི་དུག་ལ་ཟེར།
༡༤. སྨྱོ་དུག– བྱ་གོང་མོའི་ཁྲག་དང་ཐང་ཁྲོམ་གྱིས་སྦྱར་བའི་དུག་ལ་ཟེར། །
༡༥ གྲི་དུག– གྲི་ཁར་བསད་པའི་ཁྲག་གམ་གྱི་ཤི་སོང་བའི་ཁྲག་གིས་སྦྱར་བའི་དུག་ལ་ཟེར།
༡༦ ནག་པོ་ཐོག་རྗེག་གི་དུག– དུག་སྦྲུལ་གྱི་མགོ་དང་བྱིང་བྱིང་ཐུ་ལུ་ལ་སྦྱར་བའི་དུག་ལ་ཟེར།
༡༧ ཀོ་ཥའི་རྩ་བ། - མ་ནིང་གྲིས་མའི་རྩ་བ་ཡིན།
༡༨ གསེར་ཤ– སྤང་གི་ཤ་མོའི་རིགས་ཤིག་གི་མིང་སྟེ་རྩ་བ་ཚིག་སྐྱེས། སྡོང་པོ་སྐུ་རིལ། རྩེ་མོ་གདུག་ལྟར་ཡོད་
པའི་ཕྱི་སེར་སྐྱ་ཡིན།
༡༩ སུ་མི། – ལོ་མང་སྐྱེ་བའི་ལྡུམ་བུའི་རིགས་ཀྱི་སྐྱེ་དངོས་ཤིག་སྟེ་རྒྱ་གར་ནག་བལ་ཡུལ་དང་བོད་ལྗོངས་མེ་
ཏོག་རྫོང་། ཙ་རི་སོགས་རོང་ཆེན་རྣམས་ཀྱི་ནགས་གསེབ་ཏུ་སྐྱེ། སེར་དམར་སྨུག་སྟེ་རིགས་གསུམ་
ཡོད་ལ་རྒྱས་པ་ཤེལ་ཕྲེང་དུ་གསལ། དེང་སང་སུ་མི་སེར་པོ་ལ་རྒྱ་ནག་པས་（ RE ABk)ཟེར་རོ། །
༢༠ བེ་ལོག་གི་ཤ– སེམས་ཅན་སྦྲུམ་མ་ཤི་ནས་ཞག་འགའ་ལུས་པའི་ཁོང་གི་ཕྲུག་གུའི་ཤ་རུལ་བ་ལ་ཟེར་རོ། །
༢༡ འདལ་བ། – བྱ་བྱེད་ཐ་མི་དད་པའི་བྱ་ཚིག ཁྱབ་རྒྱ་ཆེ་རུ་འགྲོ་བའམ་རྒྱ་ཆེར་མཆེད་པའི་དོན་ཏེ་མིག་གི་ཨ་
འབྲས་ནག་པོ་ཚོད་མི་ཟིན་པར་ལྡལ་བ་ཞེས་འབྱུང་བ་ལྟར་ལྡལ་བ་འབྲི་སྲོལ་ཡང་འདུག་དོན་ལ་ཤ་
དུག་མཆིན་པར་སླེབས་པའི་སྐྱོན་ཡིན།
562



༢༢ ཤན་པའི་ཁྲག —དབྱར་དགུན་ཉི་མ་ལོག་དུས་ཤན་པའི་ལག་པར་རྨ་བཟོ་ཤོར་བའི་ཁྲག་ལ་ཟེར། དེས་ཀྱང་
ཤ་དུག་འགྲོ་སྲིད་པས་སོ། ། །
༢༣ སྟོད་ཇ། – སེང་སྡེང་ཁརྗེའི་མིང་ཡིན་ནོ། །
༢༤ དུ་རལ་བ་ཅན། - ཁང་རྒན་མེ་འབུད་སའི་ནང་གི་དུ་རྒན་ཆགས་པ་དེའོ། །
༢༥ རྨུགས་པ། - བྱེད་འབྲེལ་ལས་ཚིག་འདས་ཏེ་སྲོག་ཆགས་ཀྱིས་སོ་བཏབ་པའི་དོན་ཡིན། །
༢༦ གདེངས་ཀ— དུག་སྦྲུལ་གྱི་སྐེའི་ལོགས་གཉིས་ན་ཡོད་པའི་སྐྱི་མོ་ལེབ་མོའི་མིང་ངོ༌། །
༢༧ གོ་ཏའི་བུ། – ག་རྡ་ཞེས་འབྲི་སྲོལ་ཡང་འདུག་དོན་ལ་གོ་ཏའམ་གོ་རྡ་ནི་གངས་སྦལ་གྱི་མིང་གི་རྣམ་གྲངས་
ཤིག་སྟེ་བོད་སྐད་དུ་སྐྱིན་གོར་རམ་ད་བྱིད་ཅེས་ཟེར་བས་དེས་པུ་ལ་ཟེར། ངོ་བོ་སྦྲུལ་དང་གཙང་པ་
གཉིས་འདུས་པ་ལས་སྐྱེས་པའི་རྐང་པ་བཞི་ཅན་དང་མགོ་སྦྲུལ་ལྟར་གྱུར་ཅིང་སོ་ལ་དུག་ཡོད་པ་ཞིག་
གི་མིང་ངོ༌། ། །
༢༨ ཚིག་ཟ་བྱེད་པ། – ཚིག་པ་ཟ་བར་བྱེད་པའོ། །
༢༩ འཇང་གི་སྨན་ཤོག ཡུན་ནན་འཇང་གི་ས་ནས་ཐོན་པའི་སྨན་ཤོག་སྟེ་ཕྲ་ལ་མཉེན་ཞིང་འཇམ་པའི་ཤོག་
བུ་ཞིག་གོ ། །
༣༠ བསམ་དཀར། - གསོམ་དཀར་ཏེ་ཐང་ཤིང་གི་སྡོང་པོ་རེད་ཅེས་གསུངས་ཚུལ་འདུག་པས་དཔྱད།
༣༡ ས་མུ་དྲ་ཕ་ལ། – མུ་ཟི་སེར་པོ་དང་དངུལ་ཆུ་སོགས་ལ་འདྲ་ཞེས་བཤད་ཚུལ་འདུག་ཀྱང་། འདིར་ཆང་ལ་
ངོས་འཛིན་བྱས་ན་འཐད་པ་འདྲའོ། །
༣༢ ཁྱི་ཝར། – སེང་སྡེང་ཁཎྜ་ཡིན། །
༣༣ རྒྱའི་བསྲེག་སྨན་རིལ་བུ། – ཟིན་ཏིག་གཅེས་བསྡུས་ཀྱི་མཇུག་གི་ལག་ལེན་ཟུར་བཀོད་ནང་བསྟན་ཡོད་
པས་ཞིབ་པ་དེར་གཟིགས་རོགས་ཞུ།
568



བསམ་གཞིག
༡ དུག་དང་སྨན་ཞེས་ཐ་སྙད་ཀྱི་གོ་དོན་ཅི་འདྲ་ཡིན་ནམ།
༢ སྦྱར་དུག་གི་རྟགས་ཁྱད་པར་བ་བདུན་པོ་གང་དང་གང་ཡིན།
༣ དུག་རིགས་སོ་སོར་སྣ་ཁྲིད་ཀྱི་གཉེན་པོ་གང་གང་བསྟན་ཡོད་དམ།
༤ བོང་ང་སོགས་དངོས་དུག་རྣམས་རྩ་རྒྱུད་རྣམས་སུ་མི་འབྲོས་པར་ཕོ་བར་འཛིན་ཅིང་སྡུད་པ་བྱེད་པའི་
ཐབས་གཙོ་བོ་ཅི་བསྟན་ཡོད་དམ།
༥ ཁྱིའི་སྤུ་མདོག་ལྟར་ཁྱི་དུག་ལྡང་བའི་དུས་ཚོད་སྔ་ཕྱི་ཇི་ལྟར་བསྟན་ཡོད་དམ།
569



སློབ་ཚན་སོ་གཅིག་པ། རྒས་པ་དད་རོ་ཙ་གསོ་བ།
དང་བོ། རྒས་པ་གསོ་བ།
རྒས་པ་གསོ་བའི་ཡན་ལག་ཅེས་པ་ནི། རྒྱུ་འབྱུང་བ་ལྔ་ལྡན་ལས་གྲུབ་པའི་འདུས་བྱས་གཟུགས་ཀྱི་ཕུང་པོ་
འདི་ཉིད་རྐྱེན་ལོ་གྲངས་ཀྱི་ན་ཚོད་བརྒལ་བ་དང་། ངལ་དུབ་སོགས་ལུས་སེམས་དྲག་ལས་ཀྱིས་འབྱུང་བ་ཉམས་
ཤིང་ཟུངས་སྟོབས་ཀྱི་བཅུད་ཤོར་ནས་རྒས་པ་ཞིག་རེད། དེ་ཉིད་ལས་བདེ་ཞིང་ནད་མེད་པར་གནས་པའི་ལུས་
སྟོབས་དང་གཟི་བྱིན་བསྐྱེད་པ་དང་། ཚེ་རིང་དུ་བསྲིང་བར་བྱེད་པའི་ཐབས་བཅུད་ལེན་གྱི་ཆོ་ག་ལེགས་པོ་བྱེད་
པར་བཤད་པ་འདི་ལ་ཡང་བཅུད་ལེན་བཏང་བའི་ཡོན་ཏན་དང་། བཅུད་ལེན་བསྟེན་པའི་སྐྱེས་བུ་བཅུད་ལེན་བྱ་
བའི་ཐབས་དང་རྣམ་པ་བཞིའི་སྒོ་ནས་བསྟན་པ་ཡིན་ནོ། །
གཅིག བཅུད་ལེན་གྱི་ཡོན་ཏན།
བཅུད་ལེན་གྱི་ཆོ་ག་དེ་ཉིད་ཡང་དག་པ་དང་ལེགས་པར་བསྟེན་པའི་སྐྱེས་བུ་དེ་ནི་ཚེ་རིང་ཞིང་རྒས་པའང་
ན་ཚོད་དར་ལ་འཇོག་པ་དང་། ལུས་ཀྱི་མདངས་དང་སྟོབས་བསྐྱེད་ཅིང༌། མིག་ལ་སོགས་པའི་དབང་ས་དང་དྲན་
པ་གསལ་བ། བློ་རིག་རྣོ་ལ་སྐད་ཀྱི་གདངས་དང་ལྡན་ཞིང་། རོ་ཙ་བའང་བྱེད་ནུས་པ་ཡིན་ནོ། །
གཉིས། གནས་ཁང་།
བཅུད་ལེན་དེ་ཉིད་བསྟེན་སའི་གནས་ནི་ས་གཙང་ཞིང་ཡིད་དུ་འོང་བ་དང་། དབེན་ཞིང་ཉམས་དགའ་ལ་
ལེགས་པའི་ཆུ་དང༌། ལྗོན་ཤིང་གི་སྐྱེད་ཚལ་འཛོམས་ཤིང་། མི་དང་སེམས་ཅན་སོགས་ཀྱི་བར་ཆད་ཀྱི་གནོད་པ་མི་
ཡོང་བའི་སར་བཅུད་ལེན་འདི་ཉིད་བསྒྲུབ་དགོས་པ་ཡིན་ནོ། །
570



གསུམ། རྟེན་སྐྱེས་བུ།
བཅུད་ལེན་དེ་དག་བསྟེན་པ་པོའི་ལུས་རྟེན་གྱི་ཁྱད་པར་ནི། ན་ཚོད་ཧ་ཅང་རྒྱས་པ་མ་ཡིན་པ་སོས་སུ་རུང་
བའི་རྟེན་ལ་བྱ་དགོས་ཤིང་། དེས་ཀྱང་མེ་དང་ཉི་མ་ཆགས་སྤྱོད་བྱེད་པ་སོགས་ལུས་སེམས་ལ་གནོད་པའི་དྲག་ཤུལ་
གྱི་ལས་དང་། རུལ་སྐྱུར་དང་། རྗེན་ཟས། སྔོ་ངད་ཅན། ལན་ཚྭ་སོགས་སྤང་བར་བྱས་ལ་ཁྲུས་དང་གཙང་སྦྲ་ལྡན་
པའི་སྒོ་ནས་དེ་ཉིད་དུ་འཇུག་དགོས་པ་ཡིན་ནོ། །
བཞི། བཅུད་ལེན་བྱ་ཐབས།
བཅུད་ལེན་བྱ་བའི་ཐབས་དེ་ལའང་། གཙོ་བོ་བླངས་ཏེ་སྤྱིལ་པོའི་ཁང་པར་ཞུགས་ནས་བསྒྲུབ་པ་དང་།
གཡོག་འཁོར་དང་ལོངས་སྤྱོད་མི་ལྡན་པའམ་ལས་ཀའི་དལ་བྲེལ་དང་བསྟུན་ནས་ཞོར་དུ་སྤྱད་པ་གཉིས་སུ་བྱས་
ཆོག་པ་ཞིག་རེད།
༡ གཙོ་བོར་བསྒྲུབ་པ་ལ་སྐྱེས་བུ་དེས། （ ༡） སྔོན་འགྲོ་ནི་གོང་དུ་བཤད་པའི་སྦྱོང་བྱེད་ཀྱི་སྔོན་འགྲོ་སྣུམ་
འཚོས་ཀྱི་སྐབས་སུ་གསལ་བའི་སྣུམ་བཞི་པོ་སོགས་ཟས་སྐོམ་སྣུམ་ལ་དྲོད་ཅན་གང་ལ་གང་འོས་བསྟེན་པ་དང༌། ཕྱི་
ནས་དུགས་དང་བྱུགས་པ་སོགས་བྱ་དགོས་ཤིང་། དེ་རྗེས་ཨ་རུ་བརྒྱད་སྦྱོར་བུ་རམ་དང་བ་དམར་ཟལ་གྱི་དྲི་ཆུར་
སྦྱར་བའི་ཁྲུས་ཀྱིས་སྦྱོང་ཚུལ་སྤྱི་དང་འདྲ་བ་སྦྱང་དགོས་ལ། གལ་ཏེ་དེ་ལྟར་མ་སྦྱངས་ཤིང་དག་པར་མ་བྱས་པ་ལ་
བཅུད་ལེན་དང་རོ་ཙའི་སྦྱོར་བ་བསྟེན་ན་དྲི་མ་དང་བཅས་པའི་གོས་ལ་ཚོས་མི་ལེན་པ་ལྟར་བྱས་པ་དོན་མེད་དུ་
འགྱུར་བས་ན། དེ་ལྟར་ངེས་པར་དུ་བྱེད་དགོས་པ་ཡིན་ནོ། །
(༢)དངོས་གཞིའི་བཅུད་ལེན་གྱི་སྨན་ནི། ནད་གཞི་དང་སྦྱར་བའི་བཅུད་ལེན་བྱེད་ན་རླུང་ཤས་ཆེ་བའི་
རིགས་ལ་གོང་བཤད་ཞི་བྱེད་སྐབས་ཀྱི་སྒོག་སྐུའི་སྨན་མར་ཚུལ་བཞིན་སྦྱར་བ་བསྟེན་པ་དང་། རྗེས་ལ་འོ་མ་དང་།
ཞུན་མར། སྐམ་སའི་ཤ་ཁུ་སོགས་ནད་དང་གང་འཕྲོད་བསྐོལ་ནས་བླུད་པས་རླུང་གི་རང་བཞིན་ཤས་ཆེ་བ་རྣམས་
སེལ་ཞིང་། ལྷག་དོན་ལུས་ཟུངས་ཀྱི་སྟོབས་དང་ཚེ་འཕེལ་ཞིང་། རྒས་པའོང་ན་ཚོད་དར་ལ་རིང་དུ་འཇོག་པ་ཡིན་
ནོ། །དེ་བཞིན་ཁྲག་མཁྲིས་ཤས་ཆེ་བའི་རིགས་ལ་བྲག་ཞུན་རིགས་ལྔ་ཚུལ་བཞིན་སྦྱར་བའི་སྨན་མར་ལ་གསེར་
སོགས་རིན་ཆེན་ལྕགས་བརྒྱུད་ཀྱི་ཐལ་བ་ཁ་ཚར་སྦྱར་ཏེ་འོ་མས་འཕུལ་ལ་གཏོང་བ་དང་། ཡང་ན་བྲག་ཞུན་དེ་ཉིད་
ནད་དང་གང་འཕྲོད་ཀྱི་སྨན་རྐྱང་བ་དང་ཆ་མཉམ་སྟེ་ལྕགས་སྣོད་དུ་བསྐོལ་ལ་ཞག་བདུན་རིང་ཞག་རེ་བཞིན་
571



གསེར་ཞོ་དོའི་ལྗིད་དང་མཉམ་པའི་ཚད་གཏོང་ཞིང་། དེ་ནས་ཞག་ཉེར་གཅིག་རིང་ཞོ་བཞིའི་ཚད་ཞག་རེ་བཞིན་
གཏོང་བ་དང་། དེ་ནས་ཞག་དགུའི་བར་སྲང་གང་རེ་གཏོང་དགོས་ཤིང་། མོན་སྣེ་དམར་བོ་དང་། རྒྱ་སྲན་གྱི་
རིགས། ཕུག་རོན་གྱི་ཤ་སོགས་དུས་རྟག་ཏུ་སྤངས་ནས་བྲག་ཞུན་གྱིས་བཅོས་མི་ཐུབ་པའི་ནད་གང་ཡང་མེད་པ་
དང༌། ཁྱད་པར་དུ་ཁྲག་མཁྲིས་ཚ་ ཤས་ཅན་གྱི་ནད་འཇོམས་ཤིང་། ཚེ་འཕེལ་བའི་མཆོག་ཡིན་ལ་ཉམས་སྟོབས་
ཀྱང་སྐྱེད་པར་བྱེད་དོ། །བད་ཀན་གྲང་ཤས་ཆེ་བའི་རིགས་ལ་ཙིཏྲ་ཀའི་ཕྱེ་མ་སྦྲང་རྩི་དང༌། མར་གསར། འོ་མ།
ཀ་ར་སོགས་ཀྱི་སྨན་མར་ཚུལ་བཞིན་སྦྱར་ཏེ་ཟླ་གཅིག་གི་བར་འཕྲོད་པའི་ཟས་སྐོམ་དང་བཅས་པ་བསྟེན་པས་ཚེ་
རིང་བར་འགྱུར་བ་དང་། ལུས་ཀྱི་སྟོབས་མདངས་རྒྱས་ཤིང་། ཁོང་བའི་མེ་དྲོད་འབར་བ་དང་། བད་ཀན་གྲང་བའི་
ནད་སེལ་ཞིང་ཆུ་སེར་སྐེམ་པ་དང་། ཚེ་རིང་དུ་གནས་པར་བྱེད་པ་ཡིན་ནོ། །འདུས་པའི་ནད་ཤས་ཆེ་བའི་རིགས་ལ་
གོང་གི་ཞི་བྱེད་སྨན་མར་སྐབས་ཀྱི་འབྲས་བུ་གསུམ་གྱི་སྨན་མར་ཚུལ་བཞིན་སྦྱར་བ་བསྟེན་པས་དབང་བོ་གསལ་
ཞིང་ལུས་ཟུངས་ཀྱི་སྟོབས་བསྐྱེད་ལ་འདུས་པའི་ནད་ཀྱང་སེལ་ཏེ་རྒས་པའང་ན་ཚོད་དར་ལ་འཇོག་པའི་མཆོག་
དམ་པ་ཡིན་ནོ། །བད་མཁྲིས་ཀྱི་ནད་དང་དུག་གི་ནད་རོ་ཡོད་པ་རྣམས་ལ་རྟག་ངུའི་སྨན་མར་ཚུལ་བཞིན་སྦྱར་བ་
བསྟེན་དགོས་པ་བཅས་ནི་ནད་གཞི་དང་སྦྱར་བའི་བཅུད་ལེན་བསྟེན་ཐབས་ཡིན་ནོ། །སྤྱི་ལ་རྩི་བཞི་དྭངས་མ་
ལྔའི་སྨན་མར་གྱི་སྦྱོར་སྡེ་ཚེ་ཆུང་གང་རིགས་ཇི་ལྟར་བཤད་པའི་ཆོ་ག་བཞིན་སྦྱར་ལ་བསྟེན་པས་རྒས་པའི་རྟགས་
ནུབ་ཅིང་། ལང་ཚོ་དར་ལ་སྟོབས་དང་བཀྲག་མདངས་ལྡན་ཞིང་། ཚེ་མཐར་འཁྱོལ་བར་གནས་སོ། །གལ་ཏེ་སྨན་
བསྟེན་པས་སྒྲེག་ཅིང་མི་འཇུ་ན་སྨན་འཕྲོ་བཅད་ལ་ཆུ་སྐོལ་མང་ཙམ་འཐུང་བ་དང་། དེས་ཀྱང་མ་ཕན་ན་རྒྱམ་ཚྭའི་
ཚིག་ཐང་དང་། ཡང་ན་རྒྱམ་ཚྭ་བཞི་ཐང་གང་རུང་གཏོང་ངོ༌། །( ༣) ཟས་སྤྱོད་ཀྱི་སྤང་བླང་ནི། ཁ་ཟས་ལུག་ཤ་
གསར་པའམ་ཡང་ན་རུལ་སུངས་མེད་པའི་སྐམ་ཤའི་ཚོད་མ་ལ་གཡེར་མ་དང་། གོ་སྙོད་སོགས་ཡི་གར་གང་འཕྲོད་
ཀྱིས་བྲན་ལ་གཏོང་བ་དང་། ཆང་གསར་འཇམ་དང་། འོ་མ། ཞོ་སྤྲིས། སྦྲང་དང་བུ་རམ་མར་ཐུད་སོགས་གསར་བ།
འབྲས་ཆན་སྤྱོད་ལྡན་སོགས་བཅུད་ཆེ་ཞིང་འཇུ་སླ་བའི་རིགས་ཚད་ལས་མ་འདས་པར་བསྟེན་པ་དང་། སྤྱོད་ལམ་
ཡང་རླུང་རྩལ་འཕྲུལ་འཁོར་ལ་འབད་པའམ་མི་རྔུལ་ཙམ་དུ་བཅག་དགོས་སོ། །སྔོ་ངད་རྗེན་ཟས་དང་། སྡོར་མེད་
པ། ཚྭ་དང་སྒ་སོགས་དྲོད་ཤས་ཆེ་བ། སྲན་མ་དང་བྲ་བོ་སོགས་བཅུད་མེད་པའི་རིགས་མདོར་ན་ལུས་ཀྱི་སྣུམ་
འདོན་པའི་ཟས་སྐོམ་གྱི་རིགས་རྣམས་སྤང་ཞིང་། སྤྱོད་ལམ་ཡང་རླན་གྲང་དང་བསེར་བུ་ཚེ་བའི་གནས་དང་། དྲག་
ཤུལ་གྱི་ལས་མི་བྱ། ཆགས་སྤྱོད་དང་ཆུ་གྲང་འཐུང་རེག་སོགས་སྤང་བར་བྱ་དགོས་ཤིང་། མདོར་ན་སྦྱོར་བ་དེ་དག་
སྐྱེས་བུ་རབ་ལ་ཟླ་བ་གསུམ། འབྲིང་ལ་ཟླ་བ་དྲུག ཐ་མ་ལ་ལོ་གཅིག་བསྟེན་ན་སྨན་ནུས་རུས་ལ་ཞུན་ཐིགས་པས་
572



མཆོག་ཏུ་འགྱུར་ཞིང་བཅུད་ལེན་གྱི་འབྲས་བུ་གང་བསམ་གྱི་ཕན་ཡོན་ཇི་སྐད་བཤད་པ་རྣམས་འབྱུང་བར་གདོན་
མི་ཟ་བ་ཡིན་ནོ། །
༢ གཡོག་འཁོར་དང་ལོངས་སྤྱོད་མི་ལྡན་ལས་ཀའི་དལ་བྲེལ་དང་བསྟུན་ནས་ཞོར་ལ་བཅུད་ལེན་གྱི་སྨན་
མར་ལོ་ཟླ་ཅི་རིགས་ཀྱི་བར་བསྟེན་པས་ཀྱང་། གོང་གི་ཕན་ཡོན་གྱི་འབྲས་བུ་ཅི་རིགས་པ་རྣམས་ཐོབ་པར་འགྱུར་
ཞིང་། འོན་ཀྱང་བཅུད་ལེན་གྱི་ཆོ་ག་བསྟེན་པ་ལས་ལེགས་པར་མ་སྤྱད་པས་དེ་ལ་བར་དུ་གཅོད་པའི་ནད་གཞན་
སྐྱེས་ན་བཅུད་ལེན་གཏོང་འཕྲོ་བཅད་དེ་སྔོན་ལ་ནད་གང་བྱུང་ལ་སྨན་དཔྱད་ཟས་སྤྱོད་ཅི་རིགས་པས་གསོ་ཞིང་།
དེ་རྗེས་སྔར་གྱི་བཅུད་ལེན་གྱི་སྨན་མར་འབོད་པས་བསྟེན་དགོས་པ་ཡིན་ནོ། །
གཉིས་པ། རོ་ཙ་གསོ་བ།
རོ་ཙ་ཞེས་པ་ནི་ཡིད་ལ་འདོད་པ་ལྟར་བུད་མེད་ལ་སྤྱོད་ནུས་ཤིང་། ཕ་མེས་ཀྱི་རིགས་རྒྱུད་དམ་པ་བུ་ཚ་
རྣམས་སྤེལ་བར་བྱེད་པ་ལ་ཟེར་བ་ཡིན་ཏེ། དེ་ཡང་ཁམས་ལ་རག་ལུས་ཤིང་། ཁམས་ནི་ལུས་ཟུངས་ལ་བསྟེན་
དགོས་པ་དང་། ལུས་ཟུངས་ནི་རོ་དྲུག་གི་མཚན་ཉིད་ཅན་གྱི་ཟས་སྨན་སོགས་ལ་རག་ལས་པས་ན་རྒྱུ་མཚན་དེའི་
ཕྱིར་བཅུད་ལེན་རོ་ཙའི་སྦྱོར་སྡེ་དེའི་དམིགས་ཡུལ་ནི་ལུས་ཟུངས་ཀྱི་དྭངས་མ་ཁམས་ཟད་པ་གསོ་བའི་ཕྱིར་རོ་ཙའི་
ཆོ་ག་བརྗོད་པ་དེ་ལ་ཡང་རོ་ཙའི་གཙོ་བོ་སྐྱེས་པ་ཕོ་དང་། དེའི་ཡན་ལག་བུད་མེད་ཡིན་པ་རྣམ་པ་གཉིས་ལ་རོ་ཙ་
ཉམས་པའི་ནད་དང་། བཅུད་ལེན་རོ་ཙའི་སྦྱོར་སྡེ་དེའི་དམིགས་ཡུལ་ནི་ལུས་ཟུངས་ཀྱི་དྭངས་མ་ཁམས་ཟད་པ་
གསོ་བའི་ཕྱིར་བུ་སྐྱེས་མི་ནུས་པའི་ནད་ནི་ཕོ་མོ་གཉིས་ཀ་ལ་འབྱུང་བའི་དོན་གྱིས་ཐུན་མོང་གི་ནད་དུ་འདོད་པ་དེ་
ལས་ཡན་ལག་ལྟ་བུ་བུད་མེད་བཙའ་ཐབས་ནི་གཤམ་དུ་བརྗོད་པར་ལྟར་རྟོགས་དགོས་པ་ཡིན་ནོ། །
གཅིག རོ་ཙ་ཁུ་བ་གསོ་བ།
རོ་ཙ་ནི་གཙོ་བོ་ཆགས་པ་སྤྱད་ནས་རིགས་རྒྱུད་སྤེལ་བར་བྱེད་པ་ལ་ཟེར་ཞིང་། དེའི་གཙོ་བོ་ཁུ་བ་ཉམས་པ་
གསོ་བ་ལ་སྦྱོར་བ་དང་། དངོས་གཞི། དགོས་པ་དང་རྣམ་པ་གསུམ་གྱི་སྒོ་ནས་བསྟན་པའོ། །
573



གཉིས། སྦྱོར་བ།
སྦྱོར་བ་དེ་ལ་ཡང་གང་ཟག་དང་། གནས། གྲོགས། སྔོན་འགྲོ་བཅས་བཞིའི་སྒོ་ནས་བསྟེན་ནོ། །
༡ གང་ཟག་སྐྱེས་བུ་དེ་ནི་རྟག་ཏུ་འདོད་པའི་ཡུལ་བསྟེན་པས་ཀྱང་བུ་མ་བྱུང་ན་བུད་མེད་ནི་ཡལ་ག་མེད་
པའི་ཤིང་དང་མཚུངས་ཏེ་གཅིག་ཏུ་གནས་ཤིང་། དེ་འགྱེལ་ན་སྐྱེས་རྒྱུན་ཆད་འགྲོ་བ་དང་། དབང་བོ་ཡུལ་དང་སྦྱོར་
བའི་རེག་པ་དང་མཐོང་བ་ལ་སོགས་པའི་ཁོངས་ནས་ཉན་པ་དང་བསམ་པ་ལ་སོགས་པ་བུ་དང་འདྲ་བ་གང་ཡང་
མེད་པས་རྒྱུ་མཚན་དེའི་ཕྱིར་སྐྱེས་བུ་ཕ་དེས་བུ་དེ་ཉིད་འདོད་པ་ན་རོ་ཙའི་ཐབས་དེ་ལ་འབད་པར་བྱ་དགོས་པ་
ཡིན་ནོ། །
༢ གནས་ནི་སྐྱེས་བུ་དེ་ཡི་གནས་ཁང་གི་ཉེ་འཁོར་དུ་དགའ་བདེར་སྤྱོད་པའི་ཁྲུས་ཀྱི་རྫིང་བུ་ཡིད་དུ་འོང་བ་
དང་། རྩི་ཤིང་ནགས་ཚལ་གྱི་བསིལ་གྲིབ་དང་ལྡན་ལ་བྱ་སྐད་སྣ་ཚོགས་སྙན་ཞིང་ཡིད་དུ་འོང་བ་སྒྲོག་པ་དང༌། ཅུད་
ཟད་རླན་ཅིང་བསིལ་བའི་ཉམས་དང་ལྡན་པ་གཞི་མཉམ་ཞིང་ཡིད་དུ་འོང་བའི་སྐྱེད་མོས་ཚལ་མེ་ཏོག་སྣ་ཚོགས་
དང་ལྡན་པ་མཐོང་ན་ཉམས་དགའ་བ་བསྐྱེད་ཅིང་ཡིད་བདེར་གྱུར་པས་ཀྱང་རོ་ཙ་ནུས་སོ། །
༣ གྲོགས་བུད་མེད་དེ་ནི་དར་མ་གྲོང་ཆོས་ཀྱིས་མ་གོས་པའི་མཛེས་སྒེག་རྒྱན་དང་ལྡན་པ་ངག་འཇམ་ཚིག་
སྙན་ཡིད་དུ་འོང་བའི་སྤྱོད་ཚུལ་ཤེས་པ་དག་དགོས་པ་ཡིན་ནོ། །
༤ སྔོན་འགྲོ་ནི་སྣུམ་འཆོས་དང་བཅུད་ལེན་སྐབས་བཤད་པའི་ཁྲུས་ཀྱིས་སྦྱང་བར་བྱས་ལ། གོང་བཤད་སྦྱོང་
བྱེད་སྐབས་ཀྱི་ནི་རི་ཧ་འཇམ་པོ་དང་། འཇམ་རྩི་སྨེ་འཇམ་བཅས་བཏང་ནས་སྦྱང་དགོས་པ་ཡིན་ནོ། །
གསུམ། དངོས་གཞི།
དངོས་གཞིའི་སྦྱོར་བ་ལ་ཁུ་བ་བསྐམས་པ་གསོ་བ་དང་། རླུགས་པ་སྟེ་ལུག་པ་བཅད་པ་གཉིས་སོ། །
༡ བསྐམས་པ་གསོ་བ་ལའང་ཟས་སྤྱོད་སྨན་དཔྱད་གཞིའི་སྒོ་ནས་གསོ་དགོས་པ་ཡིན་ནོ། །(༡) ཟས་
ཀྱིས་གསོ་བ་ནི་ཀ་ར་དང་། བུ་རམ་སྨུག་པོ། སྦྲང་རྩི། ཚིལ་མེད་ཀྱི་ཤ་ཁུ། འོ་མ་དང་ཞུན་མར། འོ་ཞོའི་སྤྲིས་མ་
སོགས་མདོར་ན་རོ་མངར་བ་ཤས་ཆེ་ཞིང་། མདོག་དཀར་པོས་མཚོན་ཡིད་དུ་འོང་བ་ལ་ལུས་ཀྱི་མདངས་སྟོབས་
འཕེལ་ཞིང་། ཉམས་རྒྱས་པར་བྱེད་པའི་ཟས་སྐོམ་གང་ཡིན་པ་དེ་དག་བསྟེན་པར་བྱ་དགོས་སོ། །(༢) སྤྱོད་ལམ་
ནི་མཛེས་པའི་མིག་གིས་བལྟ་བ་དང་། འོ་བྱེད་འཁྱུད་པ་སོགས་འདོད་པ་གཙོ་གྱུར་གྱི་གཏམ་ཕན་ཚུན་འཛུམ་པའི་
574



ངང་ནས་འགྲོགས་པར་བྱས་ན་རོ་ཙ་བར་ནུས་སོ། །(༣)སྨན་ནི་ད་བྱིད་སྐྱིན་གོར་གྱི་སྦྱོར་བ་དང་། ད་བྱིད་བཅུ་
གསུམ། ད་བྱིད་དགུ་སྦྱོར་བཅས་གང་འཛོམས་ཇི་ལྟར་བཤད་པའི་ཆོ་ག་བཞིན་སྦྱར་ལ་བསྟེན་ན་དེ་རྣམས་ཀུན་
གྱིས་ལུས་ཀྱི་སྟོབས་དང་ཁུ་བ་ཉམས་པ་གསོ་ཞིང༌། མཁལ་མའི་དྲོད་སྐྱེད་པ་དང་། ས་བོན་ཟད་པ་རྣམས་གསོ་བར་
བྱེད་པའི་མཆོག་ཏུ་གྱུར་བ་ཡིན་ནོ། །(༤)དཔྱད་དུ་ལུས་ཁྲུས་ལ་རྟག་ཏུ་འབད་ཅིང་། ཏིལ་མར་ལ་སོགས་པའི་
བསྐུ་མཉེ་དང་བྱུག་པའི་རིགས་གང་ཟབ་བྱེད་དགོས་པ་ཡིན་ནོ། ། །
༢ ཁུ་བ་རླུགས་པ་བཅད་པ་ལ་ཡང་ཁུ་བ་འཕེལ་ཆེས་ནས་ལུག་པ་དང༌། ནད་ཀྱིས་ལུག་པ། དུག་གི་རྐྱེན་
གྱིས་ལུག་པ། རྨི་ལམ་དུ་ལུག་པ་བཅས་རྣམ་པ་བཞི་ཡོད་པ་རེད། （༡) ཁུ་བ་འཕེལ་ཆེས་ནས་ལུག་པ་ནི། ལུས་
སྟོབས་རྒྱས་ཤིང་ཁུ་བ་རབ་ཏུ་འཕེལ་བའི་དུས་བུད་མེད་ལ་རབ་ཏུ་གདུངས་ནས་ཁུ་བ་ལུག་ན་དེ་ལ་ཆགས་པ་སྤྱད་
པས་རབ་ཏུ་ཞི་བར་འགྱུར་ཞིང་། གཞན་ཡང་ལུག་རུ་སེར་པོའི་བསྡུས་ཐང་བཏང་བས་ཀྱང་ཞི་བ་འགྱུར་རོ། །
（༢)ནད་ཀྱིས་ལུག་པ་ནི། གྲང་གཞི་དང་རླུང་གི་ནད་ཀྱིས་མཁལ་མའི་དྲོད་ཉམས་པས་རྩ་ཁ་ཤོར་ནས་མ་ཐུབ་
པར་གཅིན་པ་དང་མཉམ་དུ་འཛག་ན་ཚིགས་པ་བཅུ་གསུམ་དང་། བཅུ་དགུ་བའི་གསང་དང་། ནང་ལོང་ཐད་ཀྱི་
གདོང་ངོས་ཆུ་བའི་བར་དེར་སྤུ་མེས་བསྲེག་ཅིང་། བོང་ཤ་དང་སྲམ་གྱི་ཤ་བསྲེས་པའི་གོང་བཤད་ཞི་བྱེད་སྨན་མར་
ནང་གི་ད་བྱིད་སྨན་མར་ཚུལ་བཞིན་སྦྱར་བ་བསྟེན་པ་དང་། ཚ་བ་ལྔ་དང་ཚྭ་སྣ་ཚོགས་ཚད་སྦྱར་བའི་རིལ་བུ་ཆང་
གིས་རྟ་བྱས་གཏོང་དགོས་སོ། །(༣）དུག་ནད་མཁལ་མར་བབས་ཏེ་ཁམས་འཛག་པ་སོགས་ལ་གོང་གི་སྦྱར་
དུག་གི་བཅོས་ཐབས་སྐབས་ལྟར་གྱི་ཕྱི་ནང་གསང་བའི་རྟགས་ཀྱིས་ངོས་བཟུང་ལ་དེའི་གཉེན་པོ་སྐབས་དེར་
བསྟན་པ་བཞིན་བསྟེན་ལ་དུག་དབལ་བསད་ཅིང་ལུས་ཟུངས་བསྲུང་བ་གཅེས་སོ། །༤ རྨི་ལམ་དུ་བུད་མེད་ཀྱིས་
རང་གི་ཁུ་བ་འདྲེན་པར་རྨིས་ནས་འཛག་པ་དེ་ལ་རྟའི་འོ་མར་ར་སྤུ་དང་དྲི་ཆེན་སྦྱར་བ་རྐང་མཐིལ་ལ་བྱུག་པ་
སོགས་ཀྱིས་རྨི་ལྟས་བཟློག་དགོས་པ་ཡིན་ནོ། །
བཞི། དགོས་པ།
མདོར་ན་དེ་དག་གི་དགོས་པ་ནི་སྐྱེས་བུ་ནད་མེད་པ་དང་ལང་ཚོ་ལྡན་པ་དག་གིས་རོ་ཙ་བའི་ཆོ་ག་བསྟེན་
པར་བྱེད་པ་ནི། དུས་ཚིགས་དྲུག་པོ་གང་ལ་ཡང་ཉིན་རེ་བཞིན་འཁྲིག་པ་ལ་ཞུགས་པ་ནི་དགག་པ་མེད་ཅིང་།
འཕྲལ་དུ་ཡང་སེམས་དགའ་ཞིང་བདེ་བར་བྱེད་པ་དང་། ལྷག་དོན་དུ་བུ་ཚའི་རིགས་རྒྱུད་འཕེལ་ཞིང་མི་རབས་བར་
མི་ཆོད་པ་གནས་པར་བྱེད་པ་ཡིན་ནོ། །
575



གསུམ་པ། བུ་མེད་བཙའ་ཐབས།
གོང་དུ་བཤད་པའི་རོ་ཙའི་ཡན་ལག་བུད་མེད་ལ་བུ་དཔལ་དང་ལྡན་པ་ཞིག་བཙའ་དགོས་པ་ལ་བུ་མི་འབྱུང་
བའི་རྒྱུ་རྐྱེན་ནི་འདུ་བ་འཁྲུགས་པ་དང་། བུ་རོ་ལུས་པ། བུ་རྩི་བཏང་བ། མོ་གཤམ་བཅས་རྣམ་པ་བཞིའི་སྒོ་ནས་
རྟགས་བཅོས་བསྟན་ཡོད་པ་ཡིན་ནོ། །
གཅིག འདུ་བ་འཁྲུགས་པའི་རྟགས་བཅོས།
འདུ་བ་རླུང་མཁྲིས་བད་ཀན་གསུམ་འཁྲུགས་པའི་རྟགས་སུ་རླུང་གིས་སྐྱེད་པའི་ནད་འཁྲུགས་པ་ལས་གྱུར་
བའི་ཟླ་མཚན་མདོག་སེར་ལ་དུས་ངེས་མེད་དུ་འཛག་པའམ་མངལ་གྱི་ཁ་ཧར་པོར་ཡོད་པར་སེམས་ཤིང་། སྐབས་
སུ་མངལ་ཁྲག་སྡོམ་ཞིང་རྒྱུ་ཞབས་སྤོ་བར་བྱེད་དོ། །མཁྲིས་པས་སྐྱེད་པ་ནི་རྒྱུ་ཞབས་ཚ་འབྲབ་བྱེད་ཅིང་ཟླ་མཚན་
དུད་ཁུ་དང་རྣག་ལྟ་བུ་འཛག་པ་འབྱུང་ངོ༌། །བད་ཀན་གྱིས་སྐྱེད་པ་ནི་རེག་བྱ་བསིལ་ཞིང་། འོ་ཞོའི་ཁ་སྤྲིས་ལྟ་
བུའམ་ཡང་ན་ཆུ་འདྲ་བ་འཛག་པ་སོགས་ཀྱི་ནད་རྟགས་འབྱུང་བ་ཡིན་ནོ། །
གཉིས། དེ་དག་གི་བཅོས་ཐབས་ནི།
རླུང་གིས་སྐྱེད་པ་ལ་སྔ་དགོང་སྒེ་གཤེར་གྱི་ཐང་གཏོང་ཞིང་། འབའ་ཆ་དང་འབྲུ་སྣའི་དུགས་ཀྱིས་རྒྱུ་ཞབས་
ལ་བདུག་པ་དང་། དེ་རྗེས་གོང་གི་མོ་ནད་སྐབས་སུ་བཤད་པའི་ཕྱིའི་རྩ་གཤེར་ཆེ་འབྲིང་ཆུང་གསུམ་གང་འོས་རེང་
བུར་བྱས་པས་མངལ་སྐྱོན་བསལ་བ་དང་། ཤ་བཅུད་ཀྱི་སྦྱོར་བ་དང་། ཆང་བཅུད་ཀྱི་སྦྱོར་བ། མར་བཅུད་ཀྱི་སྦྱོར་བ་
བཅས་གོང་གི་མོ་ནད་སྐབས་ལྟར་གྱིས་ཕྱི་རྗེས་རྣམས་བཅད་པར་བྱའོ། །མཁྲིས་པ་དང་བད་ཀན་གྱིས་མངལ་
ནད་སྐྱེད་པ་ལ་མེ་ཏོག་སྣ་ཚོགས་པ་ཆང་དུ་བཙོས་པའི་དུགས་ཀྱིས་བདུག་ཅིང་། དེ་ནས་མོ་ནད་སྐབས་ཀྱི་ཁྲུས་
གཤེར་ཆེན་མོས་ཁོང་པ་སྦྱངས་རྗེས་ཕྱིའི་རྩ་གཤེར་གྱིས་མངལ་སྐྱོན་བསལ་ལ། དེ་སྟེང་གོང་བཤད་ཤ་བཅུད། ཆང་
བཅུད། མར་བཅུད་གསུམ་གྱི་སྦྱོར་བས་ཕྱི་རྗེས་བཅད་དགོས་པ་ཡིན་ནོ། །
576



གསུམ། བུ་རོ་ལུས་པའི་རྟགས་བཅོས། །
མངལ་ནང་དུ་བུ་ཤི་བའི་རོ་ལུས་པ་དང་། བཙས་རྗེས་ནད་རོ་ཞེས་བུ་རོགས་དང་ཁྲག་རོ་སོགས་ལུས་པ།
མངལ་ཁ་འཆུས་པས་ཁྲག་སྐྲན་ཆགས་པ་སོགས་གང་ཡིན་ཡང་བུ་ཆགས་པ་ནང་བཞིན་དུ་འདྲིལ་ཞིང་། སྐབས་སུ་
རྒྱུ་ཞབས་ཚ་འབྲབ་བྱེད་ཅིང་། མཁལ་མ་ན་བ་ལ་དེའི་གསང་ཚིགས་པ་བཅུ་བཞི་བ་སོགས་ཀྱང་ན་བར་བྱེད་ཅིང་།
སྐབས་རེ་མངལ་ཁྲག་དམར་རམ་ཡང་ན་ནག་པོ་འཛག་པ་སོགས་འབྱུང་ངོ༌། །དེ་དག་གི་བཅོས་ནི་སྔ་དགོང་སྒ་
སྐྱའི་ཐང་གཏོང་བ་དང་། སྐབས་འདིར་སྤྱང་ཚེར་དང་གྲོག་ཞིང་གཉིས་ལ་ཆང་གི་ཁ་ཕྲུ་བཏབ་པ་སླ་ངར་བརྔོས་
པས་རྒྱུ་ཞབས་སུ་བདུག དེ་ནས་ཨ་རུ་གསུམ་ཐང་གི་ཁུ་བ་ལ་དུར་བྱིད་ལྔ་པ་བཏབ་སྟེ་ཐོ་རེངས་ཕོ་བའི་བད་ཀན་བེ་
སྣབས་སྦྱང་ཕྱིར་ཁ་ཟས་མ་ཟོས་གོང་དྲོད་ཆེ་བའི་དུས་སུ་གཏོང་། དེས་ཀྱང་མ་ཐེབས་ན་རྒྱ་ཚྭ་བཞི་པའི་ཕྱེ་མ་ཆང་
དང་སྦྱར་ལ་གཏོང་དགོས་པ་དང་། ཡང་ན་སྒ་སྐྱ་བདུན་པ་རྣམས་སོ་སོར་གདུས་པའི་ཁུ་བ་མཉམ་དུ་བསྲོས་པ་ལ་
དུར་བྱིད་བཞི་པའི་ཕྱེ་མ་བཏབ་ལ་ཐོ་རེངས་ཀྱི་དུས་གཏོང་ཞིང་། ཟུག་གཟེར་སྐྱེས་བྱུང་ན་ཕོ་བར་རྡོ་བསྲོས་པ་དང་།
རྒྱུ་ཞབས་སུ་འབྲུ་སྣ་ཚོགས་ཚད་བཙོས་པའི་དུགས་བྱ་ཞིང་། གལ་ཏེ་དེས་ཀྱང་སྦྱོངས་མ་ཕིག་པ་སྲིད་ན་རྒྱ་ཚྭ་ཞོ་
གང་ཆང་དང་སྦྱར་ལ་བཏབ་པ་སོགས་ཀྱིས་བུ་རོ་དང་། མངལ་སྐྲན། རྣག་འཐུམས། ཁྲག་གི་ཚབས་སོགས་སྦྱོང་
བར་བྱེད་ཅིང༌། མངལ་ཁ་འཆུས་པ་དེ་དྲང་བོར་སྲོང་སྟེ་བུ་མེད་པའམ་མི་འབྱུང་བ་དེ་ལྟ་བུ་ལའང་བུ་སྐྱེད་པར་བྱེད་
དོ། །དེ་རྗེས་མོ་ནད་སྤྱི་བཅོས་སྐབས་ཀྱི་ཕྱིའི་རྩེ་གཤེར་ཆེན་མོས་སྦྱངས་ལ་གོང་བཤད་ ཤ་ཆང་མར་གསུམ་གྱི་
བཅུད་ཀྱི་སྦྱོར་བ་དང་། གཟེ་མའི་ཆང་གིས་ཕྱི་རྗེས་བཅད་ཅིང་། ལོ་གཅིག་གི་བར་དུ་དྲོད་བསྟེན་ལ་ཟས་སྤྱོད་
གཟབ་དགོས་སོ། །
བཞི། བུ་རྩི་བཏང་བའི་རྟགས་བཅོས། །
བུ་མི་འབྱུང་བའི་སྨན་བུ་རྩི་བཏང་བས་མངལ་ཁྲག་རྟག་ཏུ་ཆད་པའམ་ཡང་ན་རྒྱུན་དུ་འབྱམས་པ་ལ་མོ་
ནད་སྤྱི་བཅོས་སྐབས་ཀྱི་ནང་དང་ཕྱིའི་རྩ་གཤེར་ཆེ་ཆུང་རིམ་པས་སྦྱར་བ་སྦྱང་དང་། དེ་རྗེས་གཟེ་མའི་ཆང་དང་།
མོ་ནད་སྤྱི་བཅོས་ཀྱི་ཁྲག་བཅུད་ཚུལ་བཞིན་སྦྱར་བ་ཐོ་རེངས་ཕོ་བའི་མེ་དྲོད་ཆེ་ཞིང་བད་ཀན་བེ་སྣབས་ཀྱང་སྦྱངས་
བའི་དུས་སུ་བསྟེན་པར་བྱའོ། །
577



ལྔ། མོ་གཤམ་གྱི་རྟགས་བཅོས།
མོ་གཤམ་ནི་འདོད་པ་སྤྱད་ནས་ཞག་དྲུག་གམ་བདུན་ནས་རླུང་གིས་མངལ་གྱི་གནས་ནས་ཁྲག་མང་དུ་
འབྱུང་ལ་མདོག་གཞན་དུ་མི་འགྱུར་བ་ཟླ་རེ་རེ་བཞིན་ཚེས་བཅོ་ལྔ་ལ་སོགས་པའི་དུས་བཟང་གི་ཐོག་ཏུ་འབྱུང་བ་
ཡིན་ཏེ་དེ་ལ་བུ་འོང་བའི་ཐབས་ཀྱིས་གསོ་བར་བྱས་ཀྱང་བུ་བཙས་ནུས་པ་མ་ཡིན་པས་རིགས་རྒྱུད་དང་བུ་འདོད་
པ་རྣམས་ཀྱིས་བུ་སྐྱེ་བར་ནུས་པའི་བུད་མེད་མཚན་ཉིད་དང་ལྡན་པ་གཞན་ཞིག་གྲོགས་སུ་བཙལ་དགོས་པ་ཡིན་
ནོ། །ཀོང་སྤྲུལ་ཟིན་ཏིག་ལས། ཚེ་སྲིང་ཞིང་རྒས་པ་གསོ་བ་སོགས་ལ་སྤྱིར་བཤད་རྒྱུད་ནས་གསུངས་བའི་རྒྱུན་
སྤྱོད་དུས་སྤྱོད་གནས་སྐབས་སྤྱོད་པ་རྣམས་ཚུལ་བཞིན་བསྟེན་པ་གལ་ཆེ། མན་ངག་རྒྱུད་ལས་གསུངས་བའི་རྩི་བཞི་
དྭངས་མ་ལྔའི་བཅུད་ལེན། འབའ་སམ་སྨན་མར་དཀྱུས་མཐུན་ནམ། ཁྱད་པར་ཕན་བདེ་འབུམ་ཕྲག་སོགས་ལས་
བཤད་པ་ཅོང་ཞི་བྲག་ཞུན་གཙོ་བོར་བྱས་པའི་སྨན་མར་སོགས་ཟབ། སྐྱེར་ཁཎ་ཚད་ལྡན་ཞག་བདུན་རེ་བཞིན་
མིག་ལ་བྱུགས་པས་མིག་གི་བཅུད་ལེན་དང་། ནངས་རེ་བཞིན་ཆུ་གྲང་མོས་ཁ་དང་སོ་རྩ་དག་པར་བཀྲུ་བ་ཁོ་ནའམ།
དེ་སྟེང་མཛེས་བྱེད་སོ་རྩི་བསྐུས་ན་སོ་བརྟན་པའི་བཅུད་ལེན་དུ་འགྱུར་བ་དང་། དབྱངས་ཅན་རིལ་བུ་རྒྱུན་དུའམ་
སྐབས་སུ་བསྟེན་ན་བློ་གྲོས་འཕེལ་བའི་བཅུད་ལེན་དུ་འགྱུར་བ་དང་། རིན་པོ་ཆེ་ཁྱད་འཕགས་རྣམས་དང་དེའི་
སྦྱོར་བ་སྤྱི་དང་། ཁྱད་པར་རིན་ཆེན་རིལ་ནག་ཆེན་མོ་མགུལ་དུ་འཆིང་བ་དང་ཁོང་དུ་བསྟེན་པ་རྣམས་ཀྱིས་ནད་
གདོན་སྲུང་ཞིང་ཞི་བའི་མཆོག་ཏུ་འགྱུར་ཞིང་། དངུལ་ཆུ་གྲང་འདུལ་ལ་ཁ་སྒྱུར་གྱི་སྦྱོར་བའི་རིགས་རྣམས་ཚུལ་
བཞིན་བྱུང་ན་ཤིན་ཏུ་མཆོག་གོ། རོ་ཙ་སྟོབས་སྐྱེད་ལ། ད་བྱིད་སྐྱིན་གོར། ད་བྱིད་དགུ་སྦྱོར། རོ་ཙ་ཡོན་ཏན་རྒྱ་
མཚོ། སྲོ་མ་སེང་གེ་སོགས་དང་། གོ་ཡུ་དགུ་སྦྱོར་སྟེང་། དངུལ་ཆུ་གྲང་འདུལ། དབང་ལག རྩ་བ་ལྔ། སྲམ་གྱི་ ཤ་
རྣམས་བསྣམ་པ་བུ་རམ་གྱིས་མགོ་བསྡུས་ཏེ་རིལ་བུ་དྲིལ་བ་དང་། གོ་ཡུ་བདེ་བའི་དཔག་བསམ་རྣམས་སྟོབས་སྐྱེད་
ཀྱི་སྨན་ཁྱད་པར་ཅན་དུ་གྲུབ་བོ། །ཞེས་སོ། །
578



བརྡ་འགྲོལ།
༡ འདུས་བྱས། – རྒྱུ་རྐྱེན་དུ་མ་འདུས་ནས་བྱས་པའམ་སྐྱེས་པ་སྟེ། ཕུང་བོ་ལྔའི་བསྡུས་པའི་ཆོས་རྣམས་སོ། །
༢ བཅུད་ལེན། – བཅུད་སོགས་ཉམས་པ་དེ་སླར་ཐོབ་པར་བྱེད་པའི་ཐབས་ཤིག་སྟེ་རྫས་ཀྱི་བཅུད་དང་དུ་བླངས་
པས་ཚེ་རིང་དུ་བྱེད་པའི་ཕྱིར་རོ། །
༣ དབེན་གནས། - འདུ་འཛི་མེད་ཅིང་ཁ་ཁུ་སིམ་པའི་གནས་གཙང་ཞིང་ཡིད་དུ་འོང་བ་ལྟ་བུ། །
༤ སྤྱིལ་པོའི་ཁང་པ། – རྩྭ་དང་ཤིང་ལས་བཟོས་པའི་ཁང་བ་སྟེ། སྤེན་སྤྱིལ། འཇག་སྤྱིལ། ལོ་མའི་སྤྱིལ་བུ་ལྟ་
བུའོ། །
༥ བྲག་ཞུན་རིགས་ལྔ། – གསེར་ཞུན། དངུལ་ཞུན། ལྕགས་ཞུན། ཟངས་ཞུན། ཞ་ཞུན་བཅས་ལྔའོ། །
༦རྩི་བཞི་དྭངས་མ་ལྔ། – རྩི་བཞི་ནི། ཤུག་འབྲུ། བ་ལུ་དཀར་པོ། ལུག་མཚེ། མཁན་པ་དཀར་པོ་བཅས་བཞིའི་
བསྡུས་མིང་སྟེ་དགུན་དུས་མི་སྐམ་པས་ཚེ་ཡི་གསོས་སུ་འགྱུར། དྭངས་མ་ལྔ་ནི་ས་ཡི་དྭངས་མ་བྲག་ཞུན་
ཤའི་གསོས། རྡོ་ཡི་དྭངས་མ་ཅོང་ཞི་རུས་པའི་གསོས། ཤིང་གི་དྭངས་མ་བུ་རམ་སྟོབས་ཀྱིས་གསོས། མེ་
ཏོག་གི་དྭངས་མ་སྦྲང་རྩི་མདངས་ཀྱི་གསོས། རྩི་ཡི་དྭངས་མ་མར་དཀར་བཅུད་ཀྱི་གསོས་བཅས་སོ། །
༧རོ་ཙ་གསོ། – རོ་ནི་འདོད་པའི་རོ་ལ་བྲོ་བ་མྱོང་བའམ་རིགས་རུས་རོ་རྣམས་དོན་གཅིག་པས་དེ་སྤེལ་བའི་
དོན་དང་། ཙ་ཞེས་ཆགས་པ་འཕེལ་བའི་དོན་ཡིན་པས་འདིར་འདོད་པ་སྤྱོད་ནུས་ཤིང་རིགས་རྒྱུད་སྤེལ་
བར་བྱེད་པའི་དོན་ཡིན་ནོ། །།
༨ བུད་མེད་གྲོང་ཆོས་ཀྱིས་མ་གོས་པ། – གྲོང་ཆོས་ནི་འཁྲིག་སྤྱོད་ལ་གོ་བ་ཡིན་པས་དེར་མ་ཞུགས་པའི་བུད་
མེད་དར་མ་རྣམས་ལ་ཟེར་བ་ཡིན། །
༩ མོ་གཤམ། - ཕྲུ་གུ་སྐྱེ་རྒྱུ་མེད་པའི་བུད་མེད་རབས་ཆད་རྣམས་ལ་ཟེར་བའོ། །
༡༠ སོ་ཅི། – བདེ་སྲུང་གི་སྨན་གྱི་སྤྱི་མིང་ཡིན་ལ། བྱེ་བྲག་ཏུ་གོ་ཡུ་དང་སྲོལ་ལོ་དམར་པོ་སོགས་ལ་འཇུག་སྐབས་
ཀྱང་ཡོད།
༡༡ བུ་ཅི། —བུ་ཚ་མི་འབྱུང་བར་འགོག་བྱེད་ཀྱི་སྨན་ལ་གོ་བའོ། །
579



བསམ་གཞིག
༡ རྒས་པ་གསོ་བར་ལུས་རྟེན་ཧ་ཅང་རྒས་པ་ཡིན་མི་རུང་བའི་རྒྱུ་མཚན་ཅི་ཡིན།
༢ རོ་ཙ་གསོ་བར་གཙོ་བོ་སྐྱེས་པ་ཡིན་ལ་བུད་མེད་ནི་དེའི་ཡན་ལག་ཙམ་ཡིན་པར་འདོད་པའི་རྒྱུ་མཚན་
ཅི་ཡིན།
༣ སོ་མཛེས་ཤིང་བརྟན་པར་བྱེད་པའི་ཐབས་ཅི་བསྟན་ཡོད་དམ།
580



སློབ་ཚན་སོ་གཉིས་པ། རེག་པ་རྩ་ལ་བརྟག་པའི་མདོ།
ན་མོ་གུ་རུ་མཉྩ་ཤྲཱི་བྷ་ཥ་ཛ་རཱ་ཛཱ་ཡ། ཕྱི་མ་འཕྲིན་ལས་ཀྱི་རྒྱུད་འདི་འཆད་པ་ལ། མཚམས་སྦྱར་བ། གླེང་གཞི་
དང་གླེང་སློང་གི་ཚིག་དང་། རྒྱུད་དོན་དངོས་བཤད་པ་དང་གཉིས། དང་པོ་ནི། གོང་དུ་མན་ངག་གི་རྒྱུད་གསུངས་
ཚར་བའི་རྗེས་ཐོག་དེ་མ་ཐག་པ་དེ་ནས་སྟོན་པ་བཅོམ་ལྡན་འདས་འཚོ་མཛད་སྨན་གྱི་བླ་བཻཌཱ་འོད་ཀྱི་རྒྱལ་པོ་དེས་
དགོས་འདོད་འབྱུང་བ་ཞེས་བྱ་བའི་ཏིང་ངེ་འཛིན་དེ་ལས་བཞེངས་ནས། ནད་ཐམས་ཅད་ཞི་བར་བྱེད་པ་ལ་ཐོགས་
པ་མེད་པ་ཞེས་བྱ་བའི་སྨན་གྱི་རྒྱལ་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་སྐུའི་གསང་
གནས་ནས་འོད་ཟེར་ཁ་དོག་བརྒྱ་སྟོང་དུ་མ་ཕྱོགས་བཅུར་འཕྲོས་པས་ཕྱོགས་བཅུའི་འགྲོ་བ་སེམས་ཅན་ཐམས་
ཅད་ཀྱི་སེམས་ཞུམ་པ་དང་སྐྲག་པའི་ཉེས་སྐྱོན་ཐམས་ཅད་བསལ། ལུས་ལ་བར་དུ་གཅོད་པའི་ནད་དང་། ཚེ་ལ་
བར་དུ་གཅོད་པའི་གདོན་ཐམས་ཅད་ཞི་བར་བྱས་ཏེ་སླར་སྐུའི་གསང་བར་འདུས་པ་ལས། རྒྱལ་བ་ཐམས་ཅད་ཀྱི་
བྱ་བ་གྲུབ་པའི་ཡེ་ཤེས་ཀྱི་བདག་ཉིད་སངས་རྒྱས་དོན་ཡོད་གྲུབ་པའི་ངོ་བོ་ཡིན་པ་ལ། སྐབས་འདིར་སྨན་པའི་རྒྱལ་
པོ་ཉིད་ཀྱི་ཕྲིན་ལས་ལས་སྤྲུལ་པའི་སྟོན་པ་དྲང་སྲོང་རིག་པའི་ཡེ་ཤེས་ཞེས་བྱ་བ་ཞིག་ཏུ་སྣང་བར་མཛད་དེ་མདུན་
གྱི་བར་སྣང་ལ་བཞུགས་པ་དེ་ལ། གསུང་ལས་སྤྲུལ་བའི་དྲང་སྲོང་ཡིད་ལས་སྐྱེས་ཞེས་བྱ་བ་སྔར་ནས་སྤྲུལ་ཟིན་པ་
བཀོད་པ་མ་བསྡུས་པར་བཞུགས་པ་དེས་སྤྲུལ་གཞི་སྨན་པའི་རྒྱལ་པོ་ཉིད་དང་། དེའི་སྤྲུལ་པ་སྐབས་འདིའི་རྒྱུད་
འཆད་པ་པོ་སྟོན་པ་རིག་པའི་ཡེ་ཤེས་དང་བཅས་པ་ལ་ཕྱག་དང་སྐོར་བ་བྱས་ནས་འདི་སྐད་ཅེས་ཞུས་སོ། །ཀྱེ།
སྟོན་པ་དྲང་སྲོང་རིག་པའི་ཡེ་ཤེས་ལགས། རྒྱུད་སྡེ་བཞི་ལ་བསླབ་པར་བྱའོ་ཞེས་སྔར་གསུངས་པ་ལས་རྩ་རྒྱུད་
བཤད་རྒྱུད་མན་ངག་རྒྱུད་དང་གསུང་པོ་རིམ་པ་ལྟར་དབང་པོ་རབ་འབྲིང་ཐ་མའི་དོན་དུ་གསུངས་ལགས་ན། ད་
ནི་ཕྱི་མའི་རྒྱུད་ལ་ཇི་ལྟར་བསླབ་པར་བགྱི་བ་འཚོ་མཛད་སྨན་པའི་རྒྱལ་པོས་བདག་ཅག་ལ་བཤད་དུ་གསོལ། ཞེས་
ཞུས་ཏེ་གླེང་བསླངས་པ་ན་སྟོན་པས་བཀའ་བསྩལ་པ། གཉིས་པ་རྒྱུད་དོན་དངོས་བཤད་པ་ལ། སྤྱིར་བསྟན་པ་དང་
བྱེ་བྲག་ཏུ་བཤད་པ་གཉིས། དང་པོ་ནི། ཀྱི་དྲང་སྲོང་ཆེན་པོ་ཡིད་ལས་སྐྱེས། རྒྱུད་བཞིའི་ཐ་མ་ཕྱི་མའི་རྒྱུད་ལ་བསླབ་
པ་ནི། འདི་ལྟར་གསོ་བྱ་ནད་དང་། དེ་གསོ་བྱེད་ཀྱི་གཉེན་པོ་དང་། ནད་དང་གཉེན་པོ་སྤྲད་ནས་གསོ་བའི་ཐབས་
བསྟན་པ་དང་གསུམ་དུ་ཡོད་པ་ལས། གསོ་ཡུལ་ནད་དེ་ལའང་ཀུན་བརྟགས་གདོན་གྱི་ནད་བརྒྱ་དང་གཅིག དེ་
581



བཞིན་ལྟར་སྣང་འཕྲལ་གྱི་ནད། གཞན་དབང་སྔོན་ལས་ཀྱི་ནད། ཡོངས་གྲུབ་ཚེ་ཡི་ནད་བརྒྱ་དང་གཅིག་སྟེ་བཞི་
བརྒྱ་རྩ་བཞི་ཡོད་ལ། དེ་ལའང་རྒྱས་པར་ཕྱེ་ན་སྔོན་ལས་ཀྱི་ནད་མ་གཏོགས་པ་གསུམ་ལ་གནས་ཀྱི་དབྱེ་བ་ལ་
སོགས་པས་བསྒྲེས་ཏེ་བརྩིས་ན་སྟོང་དང་ཉིས་བརྒྱ་བཅུ་གཉིས་སུ་འགྱུར་ཞིང་། རྣམ་པས་དབྱེ་ན་དཔག་ཏུ་མེད་
པར་འགྱུར་རོ། །དོན་མདོ་རུ་བསྡུས་པས་བཅོས་དགོས་པ་བརྒྱ་རྩ་གཅིག་སྟེ་ཡོངས་གྲུབ་ཚེ་ཡི་ནད་ནི་བཅོས་ན་
འཚོ་ལ་མ་བཅོས་ན་རང་དགར་མི་འཚོ་བས་བཅོས་དགོས་པ་ཞེས་བྱ་ཞིང་། དེ་ལས་གཞན་ལྟར་སྣང་གི་ནད་རྣམས་
ནི་མ་བཅོས་ཀྱང་འཚོ་ལ། གདོན་ནད་རྣམས་ཀྱི་གདོན་འཆོས་པ་གཙོ་ཚེ་ཡི་སྨན་དཔྱད་གཙོ་མི་ཆེ་ལ། སྔོན་ལས་ཀྱི་
ནད་ཕལ་ཆེར་བཅོས་སུ་མི་བཏུབ་པའི་ཕྱིར་རོ། །གསོ་བྱེད་ཀྱི་གཉེན་པོ་ཡང་རྒྱུད་འདིར་བསྟན་པ་ཐམས་ཅད་དབྱེ་
བ་བགྲངས་ནས་སྟོང་དང་གཉིས་སུ་ཡོད་ཀྱང་། མདོར་བསྡུས་ན་སྨད་དཔྱད་ཟས་སྤྱོད་བཞི་ལ་འདུ་ཞིང་། སྨན་ལ་ཞི་
བྱེད་དང་སྦྱོང་བྱེད་གཉིས་དང༌། ཞི་བྱེད་ལའང་ཚ་བ་ཞི་བར་བྱེད་པ་བསིལ་སྨན་དང་གྲོང་བ་ཞི་བར་བྱེད་པ་དྲོད་
སྨན་གཉིས། སྦྱོང་བྱེད་ཀུན་ལ་སྨན་གྱི་ངོ་བོས་དྲུག་སྦྱོང་དང་འཇམ་སྦྱོང་གཉིས་ཏེ། སྨན་ལ་སྤྱིར་བཞི་དང༌། དཔྱད་
ལ་འཇམ་པ་དུག་ལུམས་བྱུག་པ་གསུམ་དང་། རྩུབ་ལ་གཏར་བསྲེག་ཐུར་མ་གསུམ་སྟེ་འཇམ་རྩུབ་གཉིས། ཟས་ལ་
ཉེས་པ་སོ་སོ་ལ་ཞི་ཞིང་ཕན་པར་བྱེད་པ་རླུང་ལ་ཟས་སྣུམ་བཅུད་ལྟ་བུ་དང་། གནོད་པའམ་སློང་བར་བྱེད་པ་རླུང་ལ་
ཡང་རྩུབ་ཀྱི་ཟས་ལྟ་བུ་སྟེ། འདིར་རྣམ་པར་གྱུར་པའི་ཉེས་པ་སྟེ་ཞི་བའམ་སློང་བྱེད་ལ་ཕན་གནོད་དུ་གྱུར་པའི་ཟས་
སུ་ཤེས་ནས་ཉེས་པ་གང་འཕེལ་བ་ན་ཕན་པའི་ཟས་སྦྱར་ཞིང་ཟད་པ་ན་གནོད་པའི་ཟས་སྦྱར་བ་ཡིན་ནོ། །སྤྱོད་
ལམ་མང་ཡང་བསྡུ་ན་དྲག་དལ་གཉིས་ཏེ་དེ་ལྟར་གཉེན་པོ་བཅུ་པོ་དེ་ནད་གང་ལ་གང་འོས་སུ་བསྟེན་པར་བྱ་བ་
ཡིན་ནོ། །
གསུམ་པ་གསོ་བའི་ཐབས་ཀྱི་ལག་ལེན་ལ་ནི། རྒྱུད་བཞི་པོ་འདིར་བསྟན་པའི་བརྟག་ཐབས་དང་གསོ་ཚུལ་
སོགས་ཀྱི་དབྱེ་སྒོ་སོ་སོར་བགྲང་ན་སུམ་བརྒྱ་དྲུག་ཅུ་ཡོད་ལ། དེ་དག་མདོར་བསྡུས་ན་དང་པོ་ནད་གང་ཡིན་པ་
བརྟག་ཐབས་དང་། བརྟགས་ནས་ཇི་ལྟར་འཚམས་པར་གསོ་ཚུལ་ཤེས་པ་དང༌། ཤེས་ནས་སྨན་སོགས་དངོས་སུ་
སྦྱར་ཏེ་གསོ་བའི་ཐབས་ལག་ཏུ་ལེན་པ་གསུམ་དུ་འདུ་ལ། དེ་ལ་བརྟག་ཐབས་རེག་མཐོང་གཉིས་ཀྱིས་ནད་གང་
ཡིན་ངོས་བཟུང་། དེ་ལའང་འཁྲུལ་པའི་གཞི་འབྱུང་སྲིད་པས་གནད་ཀྱི་གལ་འགག་བཞི་ཡིས་དཔྱད་པ་ལ་ནོར་
འཁྲུལ་འབྱུང་བའི་དོགས་འཕྲང་བསལ། གསོ་ཚུལ་དགུ་ཡིས་ནད་དང་གཉེན་པོ་མ་འཛོལ་བར་སྤྱད། གསོ་ཐབས་
ལག་ལེན་བཅོ་བརྒྱད་ཀྱིས་ནད་ཀྱི་དཔུང་གཞོམ་པ་སྟེ། དེ་ལྟར་སུམ་ཅུ་རྩ་གསུམ་དང་ལྡན་པ་འདི་ནི་གསོ་བ་རིག་
པའི་གཞུང་གི་བསྟན་དོན་ཐམས་ཅད་ལག་ཏུ་ལེན་ཐབས་སྙིང་པོར་དྲིལ་བ་ཡིན་ཏེ། འདི་དག་ཕྱི་མ་འཕྲིན་ལས་
582



རྒྱུད་ཀྱི་རྩ་བའི་སྡོམ་ཚིག་ཡིན་ཏེ་དྲང་སྲོང་རྣམས་ཀྱི་ཡིད་ལ་དེ་ལྟར་ཆོངས་ཞེས་གསུངས་སོ། །
གཉིས་པ་ལ་བརྟག་པ་རྩ་ཆུའི་མདོ། ཞི་བྱེད་སྨན་གྱི་མདོ། སྦྱོང་བྱེད་ལས་ཀྱི་མདོ། འཇམ་རྩུབ་དཔྱད་ཀྱི་མདོ་
བསྟན་པ་བཞི་ལས། དང་པོ་ལ་ཞུས་པ་དང་། ལན་བསྟན་པ་གཉིས་ཀྱི་དང་པོ། དེ་ནས་དྲང་སྲོང་ཡིད་ལས་སྐྱེས་
སོགས་ནས། ཞེས་ཞུས་པ་ལས། ཞེས་པའི་བར་གྱིས་བསྟན་ཏེ་གོ་སླའོ། ། །
དང་པོ། སྟོན་པས་གསུངས་པ་ཞེས་སོགས་ཀྱིས་བསྟན་ཏེ། འདི་དག་ལ་ས་བཅད་ནི་གཞུང་གི་མདོར་བསྟན་
དང་རྒྱས་བཤད་ཀྱིས་གསལ་བར་གཞུང་བཞིན་འབྲུ་གཉེར་བས་འཐུས་སོ། །
རྩ་མདོ་དངོས། རེག་པ་རྩ་མ་བརྟག་པ་ནི། ནད་པ་དང་སྨན་གཉིས་ལ་བརྡ་སྦྱོར་ཞིང་འཕྲིན་པ་བྱེད་པ་ལྟ་
བུ་ནི་རྩ་ཡིན་པས་དེ་ལ་བརྟག་པ་ནི་ཤིན་ཏུ་གལ་ཆེ་ཞིང་། དེ་བརྟག་པར་བྱེད་པ་ལ་སྔོན་འགྲོ་ཟས་སྤྱོད་བསླབ་པ་
ནས་བླ་རྩ་བརྟག་པའི་བར་གྱི་སྤྱི་དོན་བཅུ་གསུམ་གྱིས་བསྟན་པ་བཞིན་རྒྱས་པར་བཤད་པ་ལ། །
དང་པོ། སྔོན་འགྲོ་ལ་བསླབ་ཚུལ།
སྔོན་འགྲོ་ཟས་སྤྱོད་ལ་བསླབ་པ་ནི། སང་ཉིན་རྩེ་བལྟ་བའི་དེ་རིང་ལྟ་བུ་ནས་ཀྱང་ཤ་ཆང་ལ་སོགས་པ་ཧ་
ཅང་དྲོད་བཅུད་དྲག་པོ་ཟོས་ན་ཟས་དེའི་རྐྱེན་གྱིས་རྩ་ཡང་ཚ་བའི་ནད་གཞི་དང་མཐུན་པར་ཅུང་འགྱུར་དུ་འོང་བ་
དང་། དེ་བཞིན་འཇུ་དཀའ་ཞིང་བསིལ་ཆེས་པ་བཟའ་ཆེས་ན་གྲང་བའི་ནད་གཞི་སློང་བས་དེ་ལྟར་ཚ་གྲང་གི་ནད་
གཞི་འཁྲུགས་པའི་ཟས་སྤང་ལ་བསིལ་དྲོད་སྙོམ་པའི་ཟས་བཟའ། དེ་ཡང་ཧ་ཅང་འགྲང་ཆེས་པ་དང་། ལྟོགས་ཆེས་
པ་དང་། བུད་མེད་དང་ཉལ་པོ་སྤྱད་པ་དང་གཉིད་ཆག་པ་དང་སྨྲ་བརྗོད་དང་སེམས་ཀྱི་བསམ་བློ་མང་དུ་བཏང་
བའི་སེམས་ལས་བྱེད་པ་དང་། འགྲོ་ཞིང་འདུག་པའི་སྤྱོད་ལམ་མང་པོ་བྱེད་པ་སྤངས་ཏེ་བརྟག་པར་བྱ། དེ་ལྟར་
བྱས་ན་དེ་ཡིས་འདུ་བ་རླུང་མཁྲིས་བད་ཀན་རྣམ་གསུམ་མི་འཁྲུག་པས། རྩ་གསལ་ཞིང་ཐིག་པ་འོང་ངོ༌། །དེ་ལྟར་
མ་བྱས་ན་བརྒྱུགས་ཆེས་པའི་དུས་སུ་རྩ་མཐོ་ལ་གྲིམས་པ། ལྟོགས་ཆེས་དུས་རྩ་དཔངས་དམའ་ལ་ཞན་པ། གཉིད་
ཆག་པ་དང་། སྨྲ་བརྗོད་མང་བས་རླུང་འཁྲུགས་ཏེ་རྩ་ཡང་རླུང་གི་ནད་དང་མཐུན་པར་འོང་ངོ༌། །འགྲོ་འགྲོ་འདུག་
འདུག་མང་བས་རྩ་ཡང་འཚུབ་པ་ལྟ་བུ་འོང་བས་རྐྱེན་དེ་དག་སྤང་ནས་དལ་བར་བྱས་ན་རང་བཞིན་ནད་ཁམས་ཀྱི་
རྩ་གང་ཡིན་དེ་ཇི་ལྟར་ཡིན་པ་རང་སོ་ན་གསལ་ལོ། །དེ་ལྟར་རྩ་གློ་བུར་དུ་ལྟ་བར་བྱེད་ན་ཡང་དེ་དུས་ནད་པ་
དབུགས་རང་མལ་ཚུད་པ་ཅན་དུ་བྱ་སྟེ། དལ་བ་དང་བརྒྱུག་པ་སོགས་ཀྱིས་དབུགས་མལ་དུ་མ་ཚུད་པའི་སྐབས་ན་
583



རྩ་ཡང་འཚུབ་པ་འོང་བས་དབུགས་མ་རྒོད་པའི་སྐབས་སུ་བལྟ་བ་དང་། དབུགས་རྒོད་པའམ་མ་བསྡོམས་པ་
སོགས་རྩ་ཡི་དཔང་དབུགས་ཀྱི་རྐྱེན་གྱིས་མ་བཏེག་པའམ་མ་བསྒྱུར་བ་གཅེས་པ་ཡིན་ཏེ་དབུགས་ཀྱི་དབང་ལས་རྩ་
གྲིམས་ལྷོད་དུ་འགྱུར་བ་མྱོང་བས་གྲུབ་པའི་ཕྱིར་རོ། ། །
གཉིས་པ། རྩ་བལྟ་བའི་དུས་ཚོད་འདེམས་ཚུལ།
བལྟ་བའི་དུས་ནི་ནམ་མཁའི་ངོས་ལ་ཉི་འོད་ཤར་བས་ནམ་ལངས་ལ། ས་གཞིའི་ཀླུང་དུ་ཉི་འོད་དངོས་སུ་
མ་ཕེབས་པ་ནམ་ལངས་པའི་དང་པོར། སྨྲ་བརྗོད་སོགས་ཀྱིས་ཁོང་པའི་ནང་གི་དབུགས་དྲོན་མོ་ཕྱིར་རིང་དུ་མ་
རྒྱུས་པ་དང་། ཁ་སྣར་ཕྱི་རོལ་གྱི་རླུང་ངམ་དབུགས་གྲང་མོ་ནང་དུ་མ་ཤོར་བ་དང༌། རང་མལ་ནས་མ་འགུལ་ལ་ཁ་
ཟས་མ་ཟོས་པའི་དུས་དེར་ནི། གདགས་སྲིབས་ཀྱི་དབུགས་སྙོམས་པས་ན་དབུགས་ཀྱིས་བཏེག་ནས་འཕར་བའི་
རྩ་རང་མལ་ན་གནས་དུས་བལྟ་ཞེས་སོ། །དེ་ལ་གདགས་སྲིབས་ཞེས་ཉིན་སྲིབས་ཀྱི་བརྡ་འདི་གདགས་ལྷ་རྗེ་དང་
སྲིབས་ནད་པ། གདགས་དོན་ལྔ་དང་སྲིབས་སྣོད་དྲུག གདགས་གཡས་རྒྱུ་དང་སྲིབས་གཡོན་རྒྱུ། གདགས་ཉིན་མོ་
དང་སྲིབས་མཚན་མོ་སྟེ་དེ་གཉིས་ཀྱི་བར་གྱི་དུས་ལྟ་བུ་ནམ་ལངས་སོགས་སུ་འཆད་ཚུལ་སྣ་ཚོགས་བྱེད་པ་ཡོད་ཀྱང་
སྐབས་འདིར་གདགས་སྲིབས་ནི་ཚ་གྲང་གི་མཚོན་བྱེད་ཀྱི་མིང་སྟེ། སྤྱོད་ལམ་དྲག་པོས་ཁོང་པར་དྲོད་འབར་ཞིང་
དབུགས་རྒོད་པ་ནི་ཚ་བའི་དབུགས་ཏེ་དེའི་དུས་སུ་རྩ་ཡང་གྲིམས་པར་འོང་། ལྟོ་ཆགས་པ་དང་ལུས་གྲང་བ་སོགས་
ཀྱིས་ཁོང་པ་གྲང་ཞིང་དབུགས་རྒྱུ་བ་ཞན་པའི་ཚེ་བལྟ་རྩེ་ཡང་དེ་དང་འཚམ་པར་ཅུང་ཞན་པར་འབྱུང་བ་མངོན་
སུམ་ཡིན་ལ། དེའི་ཕྱིར་ནང་མོ་མལ་ནས་མ་འགུལ་གོང་སྤྱོད་ལམ་སྙོམས་པས་དབུགས་ཚ་གྲང་སྙོམས་ལ། དེའི་
དབང་གིས་ནད་གཞིའི་རྩ་ཇི་ལྟ་བུ་ཡིན་པ་མ་གཏོགས་འཕྲལ་གྱི་དབུགས་ལ་བརྟེན་པའི་རྩ་རྒྱུད་དྲག་དལ་མི་འོང་
བས་དུས་དེ་འདྲ་རྩ་བལྟ་བའི་དུས་ཡིན་ཞེས་བསྟན་ལ། ནམ་ལངས་དུས་ལྟ་བུ་གསལ་ཆ་མི་ཆེའོ། །
གསུམ་པ། རྩ་བལྟ་བའི་གནས་བཤད་པ།
བལྟ་གནས་ནི་ལག་པའི་མཁྲིག་མ་ལ་གཉེར་མ་གཉིས་ཡོད་པ་ལས། ལག་པའི་རྩ་བར་ཡོད་པའི་གཉེར་མ་
དང་པོ་ནས་ནད་པ་རང་གི་མཐེ་བོང་གི་ཚིག་མཚམས་དང་སེན་མོའི་དྲེག་པ་དཀར་ནག་ནི་མཚམས་ཀྱི་བར་ཆ་ལ་
584



ཚོན་གང་ཞེས་བྱ་བ་དེ་ཡི་ཚད་ཙམ་མར་བཅལ་བའི་བར་དེར་དོན་སྣོད་དྲུག་གི་རྩ་ཆ་མཉམ་པར་རྒྱུ་བས་ན་དེར་
བརྟག་པར་བྱའོ། །དེ་ཡང་མཁྲིག་གཉེར་དང་པོ་ནས་ཚོན་གང་མར་གཞལ་བའི་སྣ་དང་ལག་པའི་རུས་པ་འབུར་པོ་
ཐད་ཀར་འོང་བས་རུས་པ་འབུར་པོའི་ལྡེབས་ཞེས་མི་ནོར་བའི་གཟེར་བཤད་པའོ། །དེ་ལྟར་མཁྲིག་གཉེར་དང་པོ་
དང༌། རུས་པ་འབུར་པོའི་བར་གྱི་ཆ་ཚོན་གང་པོ་དེ་ལ་ཆ་གསུམ་བགོས་པའི་གནས་དེ་ལ་རྒྱ་ནག་སྐད་དུ་ཚུན་ཀཱན་
ཆི་ཞེས་གྲགས་པ་ཡིན་ལ། དེ་སོར་མོ་གསུམ་གྱི་བརྟག་ཚེ་གནས་ཀྱི་མིང་གནས་ཅན་སོར་མོ་གསུམ་ལ་བཏགས་ཏེ་
མཛུབ་མོ་ལ་ཚོན། གུང་མོ་ལ་ཀན། སྲིན་ལག་ལ་ཆག་ཞེས་ཟུར་ཆག་པའི་བརྡ་བྱས་པ་དེ་དག་ཆ་ཆེ་ཆུང་མེད་པར་
སྙོམས་པར་བཞག་ནས་བལྟ་བར་བྱ་ཞེས་གསུངས་སོ། །འདི་ལ་བོད་ཀྱི་འཚོ་བྱེད་པ་སྔ་མ་དག་གིས་མཁྲིག་གཉེར་
དང་པོ་ནས་ཚོན་གང་མར་གཞལ་པའི་འོག་ནས་ད་གདོད་སྨན་པའི་མཛུབ་མོ་གསུམ་སྙོམས་པར་བཞག་སྟེ་བལྟ་
ཞེས་བཤད་ཀྱང་ལུང་རིགས་དང་མི་མཐུན་ཏེ། ལུང་ནི། རྒྱ་ནག་ཡུལ་ཏུ་རྩ་ཆུ་གསལ་པོར་བསྟན་ཞེས་གསུངས་པ་
ལྟར་རྒྱ་ནག་གི་རྩ་མདོ་ཀུན་མཁྱེན་ཆོས་ཀྱི་འབྱུང་གནས་ཀྱི་གསར་འགྱུར་ལས། བལྟ་གནས་མཁྲིག་མའི་གཉེར་མ་
ནས། རུས་པ་འབུར་པོའི་ལྡེབས་སུ་སྟེ། ཞེས་སོགས་གསལ་པོར་བསྟན་པ་ཉིད་ལས་ཤེས་ཤིང་། རིགས་པ་ནི། ནད་
པ་རང་གི་ལག་རྩ་ལ་གོང་བཤད་ལྟར་ས་ཁྱོན་ངེས་པ་ཅན་ཡོད་ན་གནས་དེ་དང་དེར་དོན་སྣོད་ཀྱི་རླུང་ཁྲག་སོ་སོར་
རྒྱུ་བའི་ངེས་པ་ཞིག་རུང་གི་རུས་འབུར་གྱི་གཤམ་ལ་ཡ་མཐར་བྱས་ནས་དེ་མན་ཆད་ངེས་པ་ཅི་ཡང་མེད་པར་
མཛུབ་མོ་གསུམ་བཞག་པ་ཙམ་གྱིས་གནད་མི་ཟིན་ཏེ་ནད་པ་ལུས་ཆེ་ཆུང་མ་ངེས་པ་ལ་སྨན་པ་སོར་མོ་ཚེ་ཆུང་མ་
ངེས་པས་གང་ལྟར་བལྟས་ཀྱང་སོར་མོའི་རྗེས་སུ་དོན་སྣོད་ཀྱི་རྩ་བསམ་པ་བཞིན་འོང་བའི་རྒྱུ་མཚན་མེད་པས་
ལུགས་དེ་ལ་བརྟགས་ནས་དཔྱད་མི་བཟོད་པའོ། །འདིར་ནི་ནད་པའི་ལག་རྩའི་ས་ཁྱོན་དེ་དེ་ལྟར་ཤེས་ནས་སོར་
མོ་གསུམ་མམ་སོར་མོ་གཅིག་གིས་བལྟས་ཀྱང་གནས་དེ་དང་དེའི་རྩ་ནི་དེ་ལྟར་ནམ་ཡང་མི་འགྱུར་བས་ངེས་པ་
དང་ལྡན་ནོ། །འོན་ཀྱང་ཉམས་མྱོང་དང་བསྟུན་ན་ལྟ་རྩ་ཚོན་གང་རེའི་བར་དུ་དོན་སྣོད་དྲུག་གི་རླུང་ཁྲག་ཚན་རེ་
རྒྱུ་བ་མ་འདྲེས་པ་འདྲ་སྟེ། གཉེར་མ་དང་པོ་དང་རུས་འབུར་བར་གྱི་དོན་སྣོད་ཀྱི་རྩའི་དྲག་དལ་ཇི་ལྟ་བ། རུས་
འབུར་ནས་མར་ལ་སླར་ཡང་ནད་པའི་ཚོན་གང་གཞལ་བའི་བར་གྱི་ཁྱོན་ལ་དོན་སྣོད་ཀྱི་རྩ་བརྟག་པའང་སྔ་མ་དང་
འདྲ་བར་འབྱུང་བའི་གནད་འདིས་དེ་ལྟར་ཡིན་པ་དང་། བོད་སྔ་རབས་པ་རྣམས་ཀྱིས་ལག་རྩ་ལྟ་ཚུལ་དེས་ཀྱང་
ཕྱོགས་ཙམ་རྟོགས་པ་གནད་འདི་ལ་ཐུག་པ་ཡིན་ནམ་སྙམ་དུ་རང་གིས་རྣམ་པར་སེམས་སོ། །དེ་ལྟར་འཕར་རྩ་
མང་པོ་ཡོད་བཞིན་གནས་འདི་ཁོ་ནར་ལྟ་བ་ཅིའི་ཕྱིར་ཞེ་ན་རླུང་ཁྲག་གཉིས་འདོམས་པའི་འཕར་རྩ་ནི་ལུས་ཀྱི་ཆ་
སྟོད་སྨད་ཀུན་ལ་ཡོད་མོད་ཀྱང་། དོན་དང་ཧ་ཅང་ཉེ་བ་སྐེ་ཡི་འཕར་རྩ་སོགས་ལ་ལྟ་ན་ཕུ་ཆུ་འབྲུབ་པ་དང་མཚུངས་
585



པས་བརྟག་མི་བདེ་ལ། རིང་བ་རྐང་པའི་ལོང་བུའི་རྩ་སོགས་ནི་ཐག་རིང་མགྲོན་པོའི་གཏམ་དང་འདྲ་སྟེ་དོན་སྣོད་
ཀྱི་ཚ་གྲང་གསལ་པོར་མི་མཚོན་ནོ། །དེས་ན་ཐག་ཉེ་རིང་འཚམ་པ་མཁྲིག་མའི་འཕར་རྩ་ལ་བརྟག་པ་འདི་ནི་རྒྱང་
གྲགས་གཅིག་གི་སར་དབྱར་རྔའི་སྐད་བསྒྲགས་ན་འབྲུག་གི་སྒྲར་ནོར་བ་མེད་པ་བཞིན་དུ་ཐེ་ཚོམ་མེད་པར་ངེས་པ་
སྟེར་བའོ། །འདི་ལ་རྒྱང་གྲགས་དུང་དང་ད་བྱར་སྐད་འབྲུག་གི་སྒྲ་བཞིན་དུ་ཞེས་དང་། རྒྱང་གྲགས་ཙམ་དུ་ཕན་
ཚུན་དབྱར་གྱི་དུས་སུ་སྐད་ཀྱིས་འབོད་པ་སོགས་བྱེད་ན་དབྱར་ས་རྡུལ་སོགས་ཞི་བས་སྐད་གསལ་པོར་ཐོས་ཞེས་
རྣམ་བཤད་བྱེད་པའང་ཡོད་དེ་དཔེ་ཙམ་དུ་གང་ལྟར་བཤད་ཀྱང་འགལ་བ་ཆེར་མེད་ཀྱང་གོང་ལྟར་ཤེས་པར་
བྱའོ། །ཡང་རྩེ་ལ་བལྟས་པས་ཁོང་པའི་ནང་གི་ནད་ལ་སོགས་པ་ཇི་ལྟར་ཤེས་སྙམ་ན། དཔེར་ན་ཕྱོགས་ཀྱི་སྐྱེ་བོ་
ཐམས་ཅད་རྒྱུ་བའི་ཚོང་དུས་ཀྱི་རྒྱ་སྲང་སྟེ་ལམ་དེར་ནི་ཕྱོགས་ཐམས་ཅད་ཀྱི་གཏམ་གསལ་བ་བཞིན་ནོ། །འདིར་
རྒྱ་མ་དང་སྲང་གིས་ལྕི་ཡང་ཤེས་པ་བཞིན་ཞེས་འབྲུ་གཉེར་བ་ནི་མི་བདེའོ། །ལམ་གང་ན་ཕྱོགས་མཐའ་དག་ནས་
འོང་བའི་སྐྱེ་བོ་རྒྱུ་ཡང་རྩ་འདིར་ནི་དོན་ལྔ་དང་སྣོད་དྲུག་པོ་ནི་རྩ་ཡི་ནང་དེར་ཀུན་ཏུ་མི་རྒྱུ་བས་ན་ལམ་གང་དུ་
གཏམ་སྣ་ཚོགས་གསལ་བ་བཞིན་རྩ་ལ་བརྟག་པས་དོན་སྣོད་ཀྱི་ནད་རྟོགས་པ་འགལ་ལོ་ཞེ་ན་མི་འགལ་ཏེ། རླུང་
ཁྱབ་བྱེད་ཀྱིས་བསྐྱོད་ནས་དོན་སྣོད་སོ་སོའི་དྭངས་མའི་ཟུངས་ཁྲག་རྩ་ནང་ཀུན་ཏུ་རྒྱུ་བས་ན་དཔེར་ན་ཚོང་དཔོན་
ལམ་དུ་རྒྱུ་བ་བཞིན་ནོ། །ཚོང་དཔོན་ལྟ་བུའི་རླུང་ཁྲག་འདིས་ཡུལ་གཞི་དང་ནོར་རྫས་ལྟ་བུ་དོན་སྣོད་སོ་སོའི་ཚུལ་
ནད་དུ་ཇི་ལྟར་གྱུར་པའང་ཤེས་པར་ནུས་ཏེ་དེ་དང་དེ་འབྲེལ་བའི་དབང་གིས་སོ། །དེ་ལྟར་ཡིན་དུ་ཆུག་ཀྱང་རྩ་
གཅིག་གི་ནང་དུ་རྒྱུ་བའི་རླུང་ཁྲག་ཐམས་ཅད་འདྲེས་པའི་ཕྱིར་སོ་སོའི་ཁྱད་པར་ཤེས་པར་མི་འགྱུར་རོ་ཞེ་ན། ལུས་
ཀྱི་དངོས་པོའི་ཆོས་ཉིད་ཀྱིས་རླུང་ཁྲག་བཅུ་གཉིས་པོ་མ་འདྲེས་པར་ཕད་རྩེ་སྟེ་སྐྱེ་མོ་དག་གི་རེ་སོ་རིམ་པར་མ་
འདྲེས་པར་ཡོད་པ་དང་འདྲ་སྟེ། ཤེལ་གྱི་དང་བུག་ཅིག་ཏུ་ཚོན་སྣ་དྲུག་ཆ་མཉམ་པར་མ་འདྲེས་པར་རིམ་པར་
བཀོད་པ་བཞིན་ནོ། །དེས་ན་གནས་འདི་དང་འདི་ན་དོན་སྣོད་འདིའི་རླུང་ཁྲག་རྒྱུའོ་སྙམ་དུ་སོར་མོས་བརྟག་
པའི་ཚེ་དུས་རྒྱུན་སོ་སོར་མངོན་དགོས་པ་མ་ཡིན་གྱི། ནད་ཁམས་ལ་སོགས་པའི་རྐྱེན་ལས་མི་འདྲ་བར་དྲག་དལ་
དང་མ་ཚང་བ་སོགས་སུ་མངོན་འོང་བ་ཡིན་ནོ། །དེ་ལྟར་རླུང་ཁྲག་མི་འདྲ་བར་རྒྱུ་བ་ཡང་ལུས་ཀྱི་རྟེན་འབྲེལ་
བསམ་གྱི་མི་ཁྱབ་པ་སྟེ་དཔེར་ན་ཁྲག་ལ་གནས་པའི་སྲིན་བུ་ཕྲ་མོ་དག་སྐད་ཅིག་ཙམ་ལ་ལུས་ཐམས་ཅད་དུ་རྒྱུ་ནུས་
པར་གསུངས་པ་བཞིན་ནོ། །དེས་ན་འདི་ལ་རྩ་བཅུ་གཉིས་མ་འདྲེས་པར་བསྒྲིམས་ཡོད་པ་སོགས་སུ་བཤད་པ་
དང་། ཕན་ཚུན་དགག་བཞག་མང་པོ་བྱས་པ་ཕལ་ལ་སྙིང་པོ་ཡོད་པར་མ་མཐོང་ངོ༌། །བླ་རྩ་ནི་ལག་པའི་མར་ཟུར་
ཆུ་བ་དང་རྒྱུས་པའི་གསེབ་ན་རྒྱུ་བས་བལྟ་རྩའི་ཐད་དུ་མངོན་ན་དེ་དང་། མི་གསལ་ན་ཡས་མན་ཕན་ཚུན་དུ་སོར་
586



མོས་མནན་ལྷོད་གང་འོས་བྱས་ཏེ་གང་དུ་གསལ་བའི་གནས་སུ་བལྟ་བར་བྱའོ། །འཆི་བའི་ཚེ་རྩ་ཐམས་ཅད་ལུས་
ཀྱི་མཐའ་ནས་སྙིང་གར་སྡུད་པར་འགྱུར་ཕྱིར་འཆི་ཁ་མའི་རྩ་ཆེད་དམ་མ་ཆད་ནི་རྐང་པའི་བོལ་གོང་གི་འཕར་རྩར་
བརྟག་པར་བྱ་སྟེ། དེའི་རྒྱུ་མཚན་ལག་རྩ་སོགས་འཕར་རྒྱུ་མ་ཆད་སྔོན་ནས་དེ་འཕར་རྒྱུན་ཆད་པ་ཡིན་པའི་ཕྱིར་
རོ། །
བཞི་པ། སོར་མོས་རྩ་མནན་ཚད་བཤད་པ།
མནན་ཚད་ནི་ཚོན་གྱིས་པགས་པ་ནོན་ཙམ་དང༌། ཀན་གྱིས་ཤ་ནོན་པ་དང༌། ཆག་གིས་རུས་པ་ནོན་པ་
ཙམ་ཞེས་པགས་པ་དང་ཤ་དང་རུས་པས་ཚོར་ཙམ་བྱ་སྟེ། ཚོན་ལ་སྲན་མ་དྲུག་གི་ལྕིད་དང་། ཀན་ལ་བཅུ་གཉིས།
ཆག་ལ་ཉེར་བཞིའི་ལྕིད་ཡོད་པ་ཙམ་དུ་མནན་པར་བྱ་བར་གསུངས་སོ། །དེ་ལྟར་རིམ་པས་མནན་ཇེ་ཆེར་བྱ་བ་
ཅིའི་ཕྱིར་ཞེ་ན། རྩ་དབྱིབས་ལ་ཕུག་དང་འདྲ་བར་རིམ་པས་ཤ་ཡི་གཏིང་དུ་ཟུག་པས་ན་སོར་མོ་དེ་དག་གི་ཐད་དུ་
ཤ་ཡི་རྔམ་ཟབ་པ་དང་མི་ཟབ་པ་ལས་བྱུང་བ་ཡིན་ཏེ་ཤ་ཅི་ཙམ་ཟབ་པ་དང་མཚུངས་པར་མནན་དགོས་པ་ཡིན་
ནོ། ། །
ལྔ་པ། རྩ་ལ་བལྟ་བའི་ཚུལ།
བལྟ་ཚུལ་ནི། སྨན་པའི་ལག་པའི་སོར་མོ་དག་གནས་སྐབས་སུ་མ་གྲང་བའི་རང་དྲོད་དང་མཐུན་པ་དང་།
དུས་རྒྱུན་མེ་ལ་རེག་པ་དང་། ལས་བྱེད་པ་སོགས་ཀྱིས་སོར་མོའི་ལྤགས་པ་འཐུག་ཀོབ་ཏུ་མ་སོང་བས་འཇམ་ཞིང་
མཉེན་པར་གྱུར་ན་རྩ་གསལ་པོར་རྟོགས་པ་དེ་ཡིས་ཐོག་མར་ཕོ་རྩ་གཡོན་དང་མོ་རྩ་གཡས་སུ་བརྟག་པར་བྱའོ། །
དེ་ལ་ནད་པ་ཕོ་ཡིན་ན་ཐོག་མར་གཡོན་དུ་བརྟག་པ་སོགས་རྒྱུ་མཚན་གང་ཡིན་སྙམ་ན། རྒྱ་ནག་རྩ་མདོ་ཀུན་
མཁྱེན་ཆོས་འབྱུང་གི་གསར་འགྱུར་ལས། ཉི་ཤར་ཚུན་གྱི་སྒོ་རུ་ནི། །བླ་རྩི་འཁྱམ་པོ་འདུས་པའི་ཕྱིར། །གསལ་
མཐོང་རྟེན་འབྲེལ་སྒོ་ཡིན་པས། །དེ་ཡི་དུས་སུ་བརྟག་པ་གཅེས། །ཞེས་གསུངས་པ་ལྟར། གོང་བཤད་མཁའ་ལ་
ཉི་ཤར་ནམ་ལངས་ཀྱི་དུས་དེར་ལུས་ཀྱི་བླ་ཁམས་ཕན་ཚུན་དེ་སྙིང་རྩ་ཡོད་པ་དེར་འདུ་བས་དེ་དུས་རྩ་བརྟགས་ན་
འཚོ་འཆི་སོགས་གསལ་བ་ཡིན་ཞིང་། དེར་ཡང་ཕོ་ལ་ལག་གཡོན་གྱི་ཚུན་སྙིང་རྩ་དང་། མོ་ལ་གཡས་སུ་སྙིང་རྩ་འོང་
587



བའི་གནད་ཀྱིས་ཡིན་ཏེ། བལྟ་དུས་དེ་འདྲ་ལ་གནས་དེར་བརྟག་དགོས་པའི་དོན་གྱིས་དེ་ལྟར་གསུངས་ཀྱི། གཞན་
དུ་སྙིང་རྩ་ཡོད་ཕྱོགས་ཡིན་པ་ཙམ་ཞིག་རྒྱུ་མཚན་དུ་བྱས་པས་གོ་རྒྱུ་ཅིའང་མེད་དེ། སྙིང་རྩ་ཡོད་ཕྱོགས་དེ་ལྟར་ཡིན་
ཀྱང་སྔ་ཕྱི་ནམ་བལྟས་ཀྱང་སྙིང་རྩ་ལ་ཁྱད་པར་མི་འོང་པས་བརྟག་བྱ་ལ་ཁྱད་མེད་ཅིང་རྟེན་འབྲེལ་ལ་ཉེ་ལྟ་བུའི་
དགོས་པ་གཞན་ཡང་ཡོད་པར་མ་བཤད་པས་ཕོ་གཡོན་མོ་གཡས་ལ་ཐོག་མར་བརྟག་པའི་རྒྱུ་མཚན་མི་རྙེད་དོ། །
ནམ་ལངས་ཀྱི་དུས་ཡིན་ན་དེ་ལྟར་བརྟག་པ་ནི། བླ་ཁམས་གནས་དེར་འདུ་བ་མ་གྱེས་པའི་རིང་ལ་བརྟག་པའི་དོན་
ཡོད་པ་མན་ངག་གིས་ཤེས་པར་བྱ་བའི་ཆེད་དུ་དེ་ལྟར་གསུངས་པ་ཡིན་ནོ། །དང་པོ་ནད་པའི་ལག་གཡོན་སྨན་
པའི་གཡས་པས་བརྟག་པའི་ཚེ། མཛུབ་མོ་ལ་ཚོན་ཞེས་བརྡ་བྱས་པ་དེ་ཡི་འོག་ཏུ་ཡ་ཟུར་སྙིང་མ་ཟུར་རྒྱུ་མའི་རྩ་
ཡོད་ལ། ཀན་ཏེ་གུང་མོའི་འོག་ཏུ་ཡ་ཟུར་མཚེར་པ་དང་། མ་ཟུར་ཕོ་བའི་ཚེ། ཆག་སྟེ་སྲིན་ལག་གི་འོག་ཏུ་ཡ་ཟུར་
མཁལ་མ་གཡོན་པ་དང་མ་ཟུར་བསམ་སེའུ་བརྟག་པར་བྱའོ། །དེ་བཞིན་དུ་ནད་པའི་ལག་གཡས་སྨན་པའི་
གཡོན་པས་བལྟས་ལ། དེའི་ཚེ་ཚོན་འོག་གི་ཡར་མར་གློ་བ་དང་ལོང་ཀ ཀན་འོག་ཏུ་མཆིན་པ་དང་མཁྲིས་པ། ཆག་
གི་འོག་ཏུ་མཁལ་མ་གཡས་པ་དང་སྒང་པ་བརྟག་པར་བྱའོ། །འདི་ནི་ནད་པ་ཕོ་ཡིན་པའི་དབང་དུ་བྱས་ཀྱི། མོ་ལ་
ནི་ཚོན་འོག་གི་རྩ་གཉིས་པོ་གཡས་གཡོན་གོང་ལས་གོ་ལྡོག་སྟེ། སྙིང་དང་རྒྱུ་མའི་རྩ་ལག་པ་གཡས་སུ་དང་། གློ་ལོང་
རྩ་ལག་གཡོན་དུ་ཡོད་པ་ཡིན་ནོ། དེ་ཅིའི་ཕྱིར་ཞེ་ན། ཕོ་དང་མོ་ལ་གློ་སྙིང་ལ་གཡས་གཡོན་གྱི་ཕྱོགས་སུ་ཡོད་ཚུལ་
ཁྱད་མེད་ཀྱང་། སྙིང་གི་རྩ་ཡི་མཇུག་མའི་རྩེ་མོ་དེ་ལྟར་ཕོ་ལ་གཡོན་ནས་མོ་ལ་གཡས་སུ་བསྟན་པའི་ཕྱིར་དོན་སྣོད་
དེ་དག་གི་རླུང་ཁྲག་དེ་ལྟར་ལག་པ་གཡས་གཡོན་དུ་འབབ་པ་ཡིན་ནོ། །ཚོན་འོག་གི་རྩ་གཉིས་པོ་དེ་ལྟར་བསྣོལ་
བ་མ་གཏོགས་གཞན་དོན་སྣོད་རྣམས་ནི་གནས་ཀྱི་སྐལ་བ་སྟེ་སོ་སོའི་ཡོད་ཕྱོགས་ཀྱི་དབང་གིས་འཕར་རྩའི་རླུང་
ཁྲག་ཀྱང་ཕོ་དེ་ཡི་སྐབས་སུ་གོང་ན་བཤད་པ་ལྟར་ངེས་ཏེ་ཁྱད་མེད་པར་ཤེས་པར་བྱའོ། །
དྲུག་པ། ཐ་མལ་བའི་རྩ་བརྟག་ཚུལ།
ནད་མེད་ཐ་མལ་དུ་གནས་པ་ལུས་རྟེན་རང་ཉིད་ཀྱི་རྩ་རྒྱུད་རྣམ་པ་གསུམ་ནི་འདི་ལྟར་ཕོ་ཡི་རྩ་ཞེས་པ་རྩ་
རྒྱུད་སྦོམ་པ་འཕར་ཚུལ་རགས་པར་འཕར་བས་རླུང་གི་རྩ་དང་རྗེས་སུ་མཐུན་པ་ལྟར་འོང་ལ། མོ་ཡི་རྩ་ནི་རྒྱུད་ཕྲ་ལ་
འཕར་མྱུར་བས་མཁྲིས་པའི་རྩ་དང་རྗེས་སུ་མཐུན་པ་དང་། ཕོ་མོ་གཉིས་ཀའི་ཕྱོགས་སུ་མ་ལྷུང་བས་མ་ནིང་གི་རྩ་
འམ་བྱང་ཆུབ་སེམས་རྩ་ཞེས་པ་ནི། འཕར་བ་དལ་བུས་བྱེད་པའི་རྒྱུད་རིང་ཞིང་དར་དཀར་སྣལ་མ་ལྟར་འཇམ་
588



ཤོད་དེ་བ་དང་ཧ་ཅང་གྲིམས་ཆ་མེད་པར་མཉེན་ཏེ་བད་ཀན་གྱི་རྩ་དང་རྗེས་སུ་མཐུན་ནོ། །དེ་ལྟར་ནད་མེད་ཐ་
མལ་པའི་རྟེན་གྱི་རྩ་ལའང་སྦོམ་ལ་ཤེད་ཆེ་བ་ཕྲ་ལ་མྱུར་བ། འཇམ་ལ་དལ་བའི་རྩ་རྒྱུད་གསུམ་ཡོད་པས་དེ་གང་རུང་
ཞིག་མིན་པ་མེད་ཅིང་། ནད་མེད་པའི་ཚེ་དེ་གསུམ་གང་ཡིན་ཀྱང་འཕར་གྲངས་ནི་ཕྱི་ནང་གི་དབུགས་ལ་ལྔ་འཕར་
བ་ལ་ནི་འདྲ་ཞིང་ཁྱད་མེད་དོ། །དེ་ལ་རྟེན་གྱི་གང་ཟག་ཕོ་ཡིན་པ་ལ་ལག་རྩ་ཕྲ་ལ་མྱུར་བའི་མོ་རྩ་ཆགས་པ་སྟེ་བྱུང་
ན་མི་དེ་ཚེ་རིང་ཞིང་། མོ་ལ་འཕར་རྩ་སྦོམ་པའི་ཕོ་རྩ་བྱུང་ན་དེ་ལ་བུ་མང་པོ་འབྱུང་བས་བུ་ཡི་དཔལ་ཚེའོ། །ཕོའམ་
མོ་གཉིས་ཀ་གང་ལའང་བྱང་ཆུབ་སེམས་པའི་རྩ་བྱུང་ན་ཕོ་འམ་མོ་དེ་ཚེ་རིང་ནད་དཀོན། རང་ལས་མཐོ་བ་ཡས་
ཀྱིས་མི་རྣམས་ཀྱིས་བྱམས་ཤིང་། རང་ལས་དམའ་བ་མས་ཀྱི་མི་རྣམས་ཀྱིས་སྡང་བ་དང་། རང་གི་དྲུང་ན་གནས་པ་
གསུམ་སྟེ་ཁུ་ཞང་ཚ་གསུམ་ལྟ་བུ་དགྲར་སྡང་ལ་མཐའ་ཕུགས་མི་རབས་ཀྱང་ཆད་པ་འབྱུང་ངོ༌། །ཕོ་རྩ་ནང་འཕྲད་
དེ་ཕོ་ལ་ཕོ་རྩ་བྱུང་ན་མི་དེ་ལ་ཕལ་ཆེར་བུ་མང་པོ་འབྱུང་ལ། མོ་རྩ་ནང་འཕྲད་ཞེས་བུད་མེད་ཞིག་ལ་མོ་རྩ་ཆགས་ན་
བུད་མེད་དེ་ལ་བུ་ཚ་བྱུང་བ་ན་བུ་མོ་ཕལ་ཆེར་མང་ངོ་། །ཕལ་ཆེར་གྱི་སྒྲས་གྲོགས་ཀྱི་དབང་གིས་གཞན་དག་ཀྱང་
འབྱུང་སྲིད་པར་སྟོན་ཏོ། །བྱང་ཆུབ་སེམས་རྩ་ཕོའམ་མོ་གང་ལ་ཕྲད་པ་ཞེས་པ་ནི་བཟའ་མི་གཉིས་ལས་ཕོའམ་མོ་
གང་དང་འཕྲད་པ་ན་རྩ་དེའི་དབང་གིས་ཅིག་ཤོས་ཕོ་རྩའམ་མོ་རྩ་ཡིན་པ་དེའི་སྐལ་བར་རྩེ་དང་མཐུན་པར་བུའམ་
བུ་མོ་གཅིག་འབྱུང་ལ། དེ་ཕན་ཆད་ནས་བུ་ཚ་གང་ཡང་མི་འབྱུང་བ་ཡིན་ཏེ། གཅིག་བྱང་ཆུབ་སེམས་རྩར་འགྱུར་
བའི་ཕྱིར་རོ། །དེ་ལྟར་བསྟན་པའི་ཤུགས་ཀྱི་ཁྱོ་ཤུག་གཉིས་ཀ་ཕོ་རྩ་ཡིན་ན་བུ་ཁོ་ན་མང་བ་དང་། མོ་རྩ་ཡིན་ན་བུ་
མོ་ཁོ་ན་མང་བ་དང་། བྱང་ཆུབ་སེམས་རྩ་ཡིན་ན་བུ་ཚ་གཅིག་ཀྱང་མི་འབྱུང་བར་ཤེས་པར་བྱའོ། །
བདུན་པ། དུས་བཞི་ཁམས་ལྔའི་འབྱུང་བ་བརྩི་ཚུལ།
དུས་བཞི་ཁམས་ལྔའི་འབྱུང་བ་བརྩི་བ་ནི་ཇི་ལྟར་ཞེ་ན། དང་པོ་ཕྱི་ནམ་ཟླའི་དུས་བཞི་དང་། ནང་དོན་ལྔའི་
ཁམས་དང་། དོན་ལྔའི་རྩ་སྟེ་དེ་གསུམ་འབྱུང་བ་ལྔའི་རང་བཞིན་དུ་སྦྱར་ལ་མ་བུ་དགྲ་གྲོགས་བཞིའི་སྐོར་འགོ་བརྩི་
བ་ཡིན་ནོ། །དེ་ལ་དུས་ནི་འདི་ལྟར་དཔྱིད་དང་དབྱར་དང་སྟོན་དང་དགུན་བཞི་དང་དེ་དག་སོ་སོའི་དུས་
མཚམས་བཞི་བསྡོམས་པ་གཅིག་ཏུ་བྱས་ཏེ་དུས་ལྔ་འབྱུང་ངོ་། །དེ་ཡང་དཔྱིད་ཀྱི་ཟླ་བ་གསུམ་ནི་ས་མི་འགྱུར་བའི་
རྟགས་སུ་ཤིང་རྩི་ཁ་འབུས་ལ། གནམ་མི་འགྱུར་བའི་རྟགས་སུ་སྐར་མ་རྟ་པ་དང་དབོ་དང་ནག་པས་ནམ་ཚོད་
འཛིན་པ་སྟེ། ཟླ་བ་འདི་དག་གི་ཉ་སྐར་སྐར་མ་འདི་དག་གིས་བྱས་ནས་སྐར་མ་དེ་དང་དེ་ཤར་བ་ན་མཚན་གྱི་ཐོག་
589



མ་ཟུག་ལ་ནུབ་པ་དང་ནམ་ལངས་པ་འབྱུང་བའི་ཕྱིར་རོ། །དེ་ཡང་དཔྱིད་ར་ཧོར་ཟླ་དང་པོར་རྟ་ཆེན་གྱིས་ནམ་
ཚོད་འཛིན་པ་སོགས་རིམ་པར་རོ། །བར་མི་འགྱུར་བའི་རྟགས་སུ་བྱིའུ་ཅོ་ག་རྣམས་མཁའ་ལ་འཕུར་རྩལ་སྦྱོང་ཞིང་
རང་སྐད་འབྱིན་པར་བྱེད་པའི་དུས་ཡིན་ལ་དེ་ལྟར་དཔྱིད་ཀྱི་ཟླ་བ་གསུམ་ལ་ཞག་དགུ་བཅུ་ཡོད་པ་ལས་རགས་རྩིས་
སུ་དཔྱིད་ར་ཧོར་ཟླ་དང་པོའི་ཚེས་གཅིག་ནས་བརྩམས་ཏེ་ཞག་བདུན་ཅུ་རྩ་གཉིས་ཀྱི་བར་དུ་ཤིང་ཁམས་མཆིན་རྩ་
རྒྱུ་བའི་དུས་ཏེ། ཤིང་ཁམས་ཀྱི་རྩ་འདི་དར་བའི་རང་དུས་ཡིན་ནོ། །འདིའི་འཕར་ལུགས་ཇི་འདྲ་བ་འོང་སྙམ་ན་
ཤིང་གི་རྩའི་འཕར་ཚུལ་ནི་དཔེར་ན་སྲོག་ཆགས་ཅོ་གའི་སྐད་ལྟར་རྩ་རྒྱུད་ཕྲ་ལ་གྲིམས་པར་འཕར་བ་ཞིག་འོང་བ་
ཡིན་ནོ། །ཞག་དོན་གཉིས་པོ་དེའི་ལྷག་པ་ཞག་བཅོ་བརྒྱད་པོ་ལ་ནི་ས་ཁམས་མཚེར་པའི་རྩོ་རྒྱུ་བའི་དུས་སུ་ཤེས་
པར་བྱའོ། །དབྱར་ཟླ་གསུམ་ནི་ས་ལ་མེ་ཏོག་སོགས་ཀྱི་འདབ་མ་རྒྱས་ཤིང་ཆར་འབབ་པ་དང་། གནམ་ལ་སྐར་མ་
ས་ག་དང་། སྒྲོན་དང་། ཆུ་སྟོད་ཀྱིས་ནམ་ཚོད་འཛིན་པ་དང་། བར་དུ་བྱ་ཡི་རྒྱལ་པོ་ཁུ་བྱུག་གིས་རང་སྐད་འབྱིན་
པའི་དུས་སུ་ཞག་བདུན་ཅུ་རྩ་གཉིས་ཀྱི་བར་དུ་མེ་ཁམས་སྙིང་གི་རྩེ་རྒྱུ་བ་སྟེ་ཕྱི་ནང་མཚུངས་པར་གྱུར་པ་མེའི་
ཁམས་དར་བའི་དུས་ཡིན་པས་དེའི་ཚེ་ན་སྙིང་རྩ་དེ་བྱ་ཁུ་བྱུག་སྐད་བསྒྲགས་པ་ལྟར་རྩ་རྒྱུད་སྦོམ་ལ་རིང་བར་
འཕར་བ་ཞིག་འབྱུང་བར་ཤེས་པར་བྱའོ། །དེའི་ཞག་ལྷག་པ་བཅོ་བརྒྱད་ལ་ནི་ས་ཁམས་མཚེར་རྩ་དར་ཞིང་རྒྱུ་
བའི་དུས་ཡིན་ནོ། །སྟོན་ཟླ་གསུམ་ནི་ས་ལ་རྩི་ཐོག་སྨིན་པའི་དུས་ཡིན་ལ། སྐར་མ་གྲོ་ཞུན་དང་ཁྲུམས་སྟོད་དང་
དབྱུག་པས་རིམ་པར་ཟླ་བ་ར་འབྲིང་ཐ་མ་ལ་ནམ་ཚོད་འཛིན་ནོ། །བར་དུ་བྱེའུ་འུར་བ་སྟེ་རྒྱ་ནག་སོགས་སུ་བྱེའུ་
འཇུག་སྒོ་ཟླུམ་པ་ཞིག་གིས་གཤོག་སྒྲ་འབྱིན་པ་དེ་ཡིན་ཞེས་སྔ་འགྲེལ་རྣམས་སུ་བཤད། །འོན་ཀྱང་ཆ་ག་པ་ལ་སྟོན་
དུས་གཤོག་པ་སྐྱེས་ནས་ནམ་མཁར་ཚར་ཚར་གྱིས་སྒྲ་འབྱིན་པ་ལ་འུར་བ་ཞེས་སྒྲ་འབྱིན་པའི་དོན་དུ་བཤད་པ་
གང་ལྟར་ཀྱང་དུས་མི་འགྱུར་བའི་གཟེར་དུ་རུང་བས་འདྲ་འོ། །དེར་ཞག་དོན་གཉིས་སུ་ལྕགས་ཁམས་གློ་བའི་རྩ་
རྒྱུ་བ་ནི་དཔེར་ན་བྱིད་པོ་སྟེ་ཆ་ག་པའི་སྐད་ལྟར་འཕར་ཐག་ཐུང་ལ་རྩ་རྒྱུད་རྩུབ་པོ་ལྟར་འཕར་བ་འབྱུང་ངོ༌། །དེའི་
ལྷག་མ་ཞག་བཅོ་བརྒྱད་ལ་ནི་ས་ཁམས་མཚེར་བའི་རྩ་རྒྱུའོ། །དགུན་ཟླ་གསུམ་ནི་ས་མི་འགྱུར་བའི་རྟགས་སུ་ས་ཆུ་
འཁྱགས་པའི་སྒང་ལ་བབས་པ་དང་། གནམ་ལ་དགུན་ཟླ་ར་བ་སོགས་རིམ་པར་སྨིན་དྲུག་མགོ་རྒྱལ་གསུམ་གྱིས་
ནམ་ཚོད་འཛིན་ལ་བར་གྱི་རྟགས་སྲོག་ཆགས་ཤ་བ་ནག་པོས་ངུ་སྐད་འདོན་པའི་དུས་སུ་ཞག་དོན་གཉིས་ལ་ཆུ་
ཁམས་མཁལ་མའི་རྩ་རྒྱུ་སྟེ། དེར་ཡང་དཔེར་ན་ཆུ་བྱ་མཐིང་རིལ་གྱི་སྐད་ནི་འཇམ་ལ་དལ་བ་ལྟར་རྩ་རྒྱུད་འཇམ་ལ་
འཕར་ཚུལ་དལ་བར་འཕར་བ་ཡིན་ནོ། །དེའི་ཞག་ལྷག་མ་བཅོ་བརྒྱད་ལ་ས་ཁམས་མཚེར་རྩ་རྒྱུའོ། །དེ་ཡང་
དཔྱིད་ལ་སོགས་པའི་དུས་སུ་མིང་འདོགས་ལུགས་དང་། ལོ་མགོ་འཛིན་ཚུལ་ལ་མདོ་རྒྱུད་དང་ནག་རྩིས་སོགས་ཀྱི་
590



ལུགས་མི་འདྲ་བ་མང་ཡང་གསོ་དཔྱད་ཀྱི་ལུགས་འདིར་ནི་ཉི་མ་གང་ལྡོག་པའི་ཟླ་བ་དེ་དབྱར་འབྲིང་དང་དགུན་
འབྲིང་པོར་བརྩི་བ་ལ། འཆུགས་པ་མེད་པར་བྱས་པས་ན་མཆུ་ཟླ་དཔྱིད་ར་ཧོར་ཟླ་དང་པོ་ནས་ལོ་མགོ་འཛིན་པ་
འདི་ཉིད་ཡིན་ནོ། །དེ་ལྟར་དཔྱིད་ལ་སོགས་པའི་ཞལ་དོན་གཉིས་པོའི་ལྷག་མ་དུས་མཚམས་བཅོ་བརྒྱད་པ་ཕྲག་
བཞི་བསྡོམས་པས་ཞག་དོན་གཉིས་པོ་ལ་ས་ཁམས་མཚེར་རྩ་དར་ཞིང་རྒྱུ་དུས་དེར། ས་ཁམས་མཚེར་པའི་རྩ་རང་
གི་འབྱུང་བའི་ཁམས་ཀྱི་འཕར་ཚུལ་ཇི་ལྟ་བུ་ཡིན་སྙམ་ན་དཔེར་ན་བྱེའུ་ནས་ཟན་ཏེ་མཆིལ་པའི་སྐད་ལྟར་འཕར་
ཚུལ་ཐུང་ལ་རྩ་རྒྱུད་འཇམ་པར་འཕར་བ་ཤེས་པར་བྱའོ། །དེའང་ཉིན་ཞག་དང་ཚེས་ཞག་ཁྱིམ་ཞག་གསུམ་རིང་
ཐུང་མི་མཉམ་པའི་དབང་གིས་ཚེས་ཀྱི་ཆད་ལྷག་དང་ཟླ་བཤོལ་འབྱུང་བས་ན་ཞིབ་པར་ནི་གསེར་རྩིས་ཀྱི་རི་མོ་ལས་
ཤར་བ་དེ་ལྟར། དཔྱིད་ལ་སོགས་པའི་དུས་བཞིའི་དང་པོའི་དབུགས་ཐོབ་ཤར་བའི་ཉིན་དེ་ནས་བཟུང་སྟེ་མཆིན་རྩ་
ལ་སོགས་པ་རང་རང་གི་རྒྱུ་དུས་དང་། དཔྱིད་ལ་སོགས་པའི་ས་རྒྱལ་འཆར་བའི་དུས་དེར་ས་ཁམས་མཚེར་རྩེ་རྒྱུ་
བའི་དུས་ཡིན་པར་ངོས་འཛིན་པ་ནི་ཞིབ་རྩིས་ཡིན་པས་ཤིན་ཏུ་ལེགས་སོ། ། །
དེ་ལྟར་དུས་བཞི་ལ་འབྱུང་བའི་ཁམས་ལྔར་ཕྱེས་ནས་ནི་ད་ནི་འབྱུང་བ་དེ་དག་གི་དར་གུད་ཤེས་པའི་སླད་
དུ་མ་བུ་དགྲ་གྲོགས་ཀྱི་སྐོར་མགོ་བརྩི་བར་བྱ་སྟེ། ཤིང་མེ་ས་ལྕགས་ཆུ་ལྔ་ནི་ཡར་དེད་མ་ལ་མར་དེད་བུ་སྟེ། ཆུ་མ་
ལྕགས་དང་། ཤིང་བུ་མེ་ལ་སོགས་པ་རིམ་བཞིན་དུ་བསྐོར་ཏེ་ཤེས་པར་བྱ་ཞིང་། མེ་ཆུ་ས་ཤིང་ལྕགས་ལྔ་ནི་ཡར་དེད་
གྲོགས་ཏེ། ལྕགས་གྲོགས་ཤིང་ནས་མེ་གྲོགས་ལྕགས་ཀྱི་བར་དུ་བསྐོར་བས་ཤེས་ཤིང་། མར་དེད་དགྲ་སྟེ་མེ་དགྲ་ཆུ་
ནས་ལྕགས་དགྲ་མེ་ཡི་བར་དུ་བསྐོར་ཏེ་དེ་ལྟར་མ་བུ་དགྲ་གྲོགས་ཀྱི་འབྱུང་བ་གང་དང་གང་འཕྲད་ཚུལ་བརྟགས་ལ་
སྐྱོན་ཡོན་ཅི་འབྱུང་བརྩི་བར་བྱའོ། །དེ་ཇི་ལྟ་བུ་ཞེ་ན་ལོ་གཅིག་གི་དུས་ཚོད་ལྔ་པོ་གང་ཡིན་པའི་དུས་དེའི་རང་རྩ་
དང༌། དེའི་མ་བུ་དགྲ་གྲོགས་ཀྱི་རྩ་རྣམས་སུ་ཡོད་པ་ལས། དུས་ནམ་ཡིན་ཡང་མ་རྩ་དང་རང་རྩ་ནི་དར་ན་རབ་ཏུ་
བཟང་སྟེ་དེ་དག་རང་ས་ཡིན་པར་བརྩི་དགོས་སོ། །གྲོགས་རྩ་དར་ན་ནི་གྲོགས་འབྱུང་བས་བཟང་ལ་བུ་རྩ་དར་ན་
ནི་དབང་ཐང་ཆེའོ། །དགྲ་རྩ་དར་ན་ནི་མི་བཟང་སྟེ་རང་ལ་དགྲ་འོང་པའམ། ཡང་ན་གསོ་དཀའ་བའི་ནད་འབྱུང་
བའམ། ཡང་ན་འཆི་པའི་ཉེན་ཡོད་དོ་ཞེས་སྤྱིར་བསྟན་པ་སྟེ། དེ་ལ་དར་བ་དང་གུད་པའི་མཚན་ཉིད་ཅི་འདྲ་བ་
ཡིན་སྙམ་ན། མ་བུ་དགྲ་གྲོགས་ཀྱི་སྐབས་འདིར་རྣམ་པ་ཀུན་ཏུ་རྩ་འཕར་ཚུལ་གྱི་ཁྱད་པར་ལས་དར་གུད་ཤེས་
དགོས་ཀྱི་དྲག་ཞན་ཙམ་མིན་ནོ། །དེ་ཅི་ལྟ་བུ་ཞེ་ན། སྤྱིར་བཏང་རྩ་ཐམས་ཅད་འཕར་ལུགས་ལྔ་ལས་མི་འདའ་སྟེ།
ཅོ་གའི་སྐད་ལྟར་ཕྲ་ལ་གྲིམས་པར་འཕར་བ་སོགས་གོང་བཤད་ལྔ་པོ་དེའོ། །དེ་ལ་རྩ་གང་ཡིན་ཀྱང་ཕྲ་ལ་གྲིམས་
པར་འཕར་ན་ཤིང་ཁམས་ཀྱི་འཕར་ཚུལ་ཡིན་པ་སོགས་འབྱུང་ལྔའི་འཕར་ཚུལ་ཤེས་པར་བྱས་ནས། དུས་གང་ཡིན་
591



གྱི་རྩ་དེ་རང་རྩར་བཟུང་ནས་དེའི་མ་བུ་དགྲ་གྲོགས་ཀྱི་རྩ་ལྔར་བསྡུས་ཏེ། མཛུབ་མོ་རེ་རེའི་འོག་གི་རྩ་རེ་རེའི་འཕར་
ཚུལ་ཇི་ལྟ་བུ་བྱེད་དཔྱད་དགོས་ཀྱི་དོན་སྣོད་སོགས་སོ་སོར་དཔྱད་མི་དགོས་སོ། །དེ་ལ་དཔྱིད་ཀྱི་དུས་སུ་མཆིན་རྩེ་
དེ་ཅོ་གའི་སྐད་ལྟར་ཕྲ་ལ་གྲིམ་པར་འཕར་བ་དང་། དེར་མ་ཟད་རྩ་རྒྱུད་སྤྱིའང་ཕྲ་གྲིམ་གྱི་ཞད་ཅིག་ཡོད་པར་འཕར་
བ་ནི་རང་བཞིན་ཕྱི་ནང་གི་འབྱུང་བ་མཚུངས་པའི་རྟེན་འབྲེལ་ལས་དེ་ལྟར་འོང་བ་ནི་དུས་ཀྱི་རྩའོ། །དེས་ན་ཐ་
མལ་གྱི་རྩ་རྒྱུད་གསུམ་གང་ཡིན་ཀྱང་རང་རང་གི་འཕར་ཚུལ་གཞིར་བཞག་པའི་སྟེང་དུ་དུས་ཀྱི་ཁམས་ཀྱི་འཕར་
ཚུལ་གྱི་འགྱུར་བ་ཕྲ་མོ་ཡོད་པ་དེ་རྟོགས་དགོས་ཤིང་། དེ་ཡང་ངོ་མཚར་རྩ་བདུན་ནད་མེད་མི་ལ་བལྟ་ཞེས་གསུངས་
པས། ནད་མེད་པའི་རྩ་ལ་དུས་རྩའི་འཕར་ཚུལ་ལས་བླང་དོར་དཔྱད་དུ་ཡོད་ཀྱི་ནད་ཡོད་ན་ནད་ཀྱི་ཁམས་ལས་
འཕར་ཚུལ་བསྒྱུར་ནས་འོང་བས་ངེས་པ་མེད་པར་ཤེས་པར་བྱའོ། །དེ་ལ་རྩ་གང་ཡིན་ཡང་འཕར་ལུགས་ལྔ་རེ་
ཡོད་པའི་རང་གི་འཕར་ཚུལ་ལྟར་འཕར་ན་དར་བ་ཆུང་ངུ་། གྲོགས་ལྟར་འཕར་ན་དར་བ་འབྲིང་། མ་ལྟར་འཕར་
ན་དར་བ་ཆེན་པོ་སྟེ་དེ་གསུམ་གང་ཡང་བཟང་སྟེ། དཔེར་ན་མཆིན་རྩ་དེ་ཅོ་གའི་སྐད་ལྟར་ཕྲ་ལ་གྲིམས་པར་འཕར་
ན་རང་གི་འཕར་ལུགས་དང་། ས་ཁམས་ཀྱི་འཕར་ལུགས་ནས་ཟན་གྱི་སྐད་ལྟར་ཐུང་ལ་འཇམ་པར་འཕར་ན་
གྲོགས་ལྟར་འཕར་བ་དང་། མ་རྩ་ཆུ་ཁམས་མཁལ་རྩའི་འཕར་ལུགས་མཐིང་རིལ་སྐད་ལྟར་འཇམ་ལ་དལ་བར་
འཕར་བ་སྟེ་དེ་གསུམ་གང་ལྟར་འཕར་ཡང་ཤིང་ཁམས་མཆིན་རྩ་དེ་དར་བ་ཡིན་ལ། བུ་ཁམས་མེ་རྩའི་འཕར་
ལུགས་ཁུ་བྱུག་སྐད་ལྟར་སྦོམ་ལ་རིང་བར་འཕར་ན་གུད་པ་དང་། དགྲ་ཁམས་ལྕགས་རྩའི་འཕར་ལུགས་བྱིད་པོའི་
སྐད་ལྟར་ཐུང་ལ་རྩུབ་པར་འཕར་ན་ཤིན་ཏུ་གུད་པ་སྟེ། མདོར་ན་མ་གྲོགས་རང་གསུམ་གྱི་འཕར་ཚུལ་ནི་དར། བུ་
དགྲ་ནི་གུད་པའོ། །འོན་ཀྱང་གྲོགས་རྩའི་སྐབས་སུ་གྲོགས་རྩ་ནི་རབ་དང་། མ་འབྲིང་དུ་བྱེད་པ་དང་། བུ་རྩའི་
སྐབས་སུ་བུ་རྩའང་ལེགས་པ་ལྟ་བུ་དམིགས་བསལ་ལོ། །དེས་ན་དོན་ལྔའི་རྩ་ལྔ་པོ་རེ་རེ་ལའང་འཕར་ཚུལ་ལྔ་རེ་
ཡོད་པས་ན་ཉི་ཤུ་རྩ་ལྔར་ཕྱེས་ན་དུས་གང་ཡིན་པ་དེའི་རང་མ་བུ་གྲོགས་དགྲའི་རྩ་དར་གུད་ཤེས་པར་བྱ་བ་འདི་ཁོ་
ན་དགྲ་གྲོགས་ཀྱི་རྩ་བརྟག་ཚུལ་ཡིན་པས་འོག་གི་སྐབས་རྣམས་སུ་དེ་ལྟར་ངེས་པར་བྱའོ། །
བརྒྱུད་པ། ངོ་མཚར་བའི་རྩ་བདུན་ལ་བརྟག་ཚུལ།
ངོ་མཚར་རྩ་བདུན་ནི་ཁྱིམ་ཕྱུ་ནས་བུ་རྩེ་བརྟག་པའི་བར་བདུན་པོ་དེའོ། །དེ་རྣམས་རྒྱས་པར་བཤད་པ་ལ།
592



གཅིག ཁྱིམ་ཕྱུ་བལྟ་ཚུལ།
ཁྱིམ་ཕྱུ་ནི་རྩ་གང་ཡིན་ཀྱང་ཤ་ཡི་གཏིང་དུ་མར་བྱིང་ཞིང་འདི་ཞེས་ངེས་པ་མི་སྐྱེ་བས་མི་གསལ་བ་འཐིབ་པོ་
ཞིག་ཏུ་བྱུང་ན་གྲིབ་དང་མི་གཙང་བའི་རྩ་ཡིན་ནོ། །དེ་ལྟར་བྱིང་བ་མིན་ནའང་རང་བཞིན་གྱི་མི་གསལ་བ་ནི་
རྨུགས་ཤིང་འཐིབ་པ་ཞེས་བྱ་སྟེ་དེ་ལྟ་བུ་བྱུང་ན་མྱ་ངན་འོང་བའི་རྩ་ཡིན་ནོ། །དེའང་ད་ལྟ་ཕ་མ་ཤི་བ་སོགས་ཀྱི་མྱུ་
ངན་ལ་གནས་བཞིན་པ་ལ་རྩ་བལྟ་ན་རྨུགས་འཐིབ་ཅན་དེ་ལྟ་བུ་འོང་ལ། དེ་སྔ་མྱ་ངན་མེད་ཅིང་ནད་མེད་པ་ལ་དེ་
ལྟར་བྱུང་ན་གདོད་མྱངན་འོང་ཞེས་ཁ་དམར་གདགས་པར་བྱའོ། །འདི་བཞིན་རྩ་ངན་དྲུག་པོ་ཀུན་ལ་འགྲེ་བར་
བྱའོ། །ཆུ་ལྟར་འབྲུབ་ཅིང་རེས་བརྒྱལ་བ་ལྟར་སྡོད་ན་བྱེད་སྟངས་འོང་བའི་རྩ་སྟེ་མི་གློ་བུར་སྐྲག་དངངས་དྲུག་པོ་
བྱུང་བ་ལ་དེ་འཕྲལ་རྩ་བལྟས་ཚེ་རྩ་ལྷོག་ལྷོག་ཚུབ་ཚུབ་བྱས་ནས་རྒྱུ་བ་ཇེ་ཞན་འཕར་རྒྱུ་མེད་པ་ལྟ་བུ་འབྱུང་བ་འོང་
ངོ༌། །རྩ་སྐུར་ཚེར་འདྲ་བ་སོར་མོའི་ཞབས་ནས་ཡར་རྣོ་ཀ་རེ་བ་བྱུང་ན་སྡུག་བསྔལ་ལས་ཐར་བ་མེད་པའི་རྩའོ། །
ཆུ་ཚན་ཁོལ་བ་ལ་མཐའ་དབུས་ངེས་མེད་འབར་འབུར་བྱེད་ཅིང་མྱུར་དུ་གཡོ་བ་ལྟར་རྩ་རྒྱུད་འབར་འབུར་ངེས་
མེད་དང་། འདར་སིལ་སིལ་ཁོལ་བ་ལྟར་བྱེད་པ་ནི་མི་ཁ་དྲག་པོ་འོང་བའི་རྩའོ། །མེ་ལྕེ་ཆད་པ་རེས་ཆེ་རེས་ཆུང་
ལྷབ་ལྷབ་བྱེད་པ་ལྟར་རྩ་ངེས་མེད་ལྷབ་ལྷབ་བྱེད་ཅིང་ཆེ་ཆུང་ངེས་མེད་འཕར་ན་ནོར་ལ་གོད་ཁ་འོང་བའི་རྩ་སྟེ་དེ་
ལྟར་མི་འདོད་པ་འབྱུང་བའི་རྩ་ངན་དྲུག་པོ་དེ་དག་གང་ཡང་དུས་གང་ཡིན་གྱི་རང་རྩ་དར་བའི་དུས་སུ། རང་གི་རྩ་
ལ་གང་བྱུང་ན་རྩ་བལྟ་ཡུལ་དེ་ཁོ་རང་ལ་འོང་སྟེ། དཔེར་ན་དཔྱིད་ཤིང་གི་ཞག་དོན་གཉིས་པོའི་རིང་ལ་མཆིན་རྩའི་
ནང་དུ་བྱིང་འཐིབ་བྱུང་ན་ཁོ་རང་ལ་མི་གཙང་བའི་ངོ་ཡོད་པ་ལྟ་བུའི་འགྲེའོ། །དེ་བཞིན་དཔྱིད་དུས་མ་རྩ་ཆུ་
ཁམས་མཁལ་རྩའི་ནང་དུ་བྱུང་ན་མ་དང་ཞང་པོ་ལ་མི་གཙང་བ་སོགས་ཀྱི་རྩ་གང་བྱུང་བ་དེའི་སྐྱོན་འབྱུང་ལ། བུ་རྩ་
ལ་བྱུང་ན་བུ་དང་ཚ་བོ་ལ་འབྱུང་། གྲོགས་རྩ་ལ་བྱུང་ན་ནོར་ལ་འབྱུང་སྟེ། གཡང་ལྷ་མི་གཙང་བས་མནོལ་བ་སོགས་
དང་། ནོར་ཉམས་པས་སྐྲག་སྔངས་དང་། དགྲ་དང་གཅན་གཟན་འབྱུང་བ་སོགས་གང་འོས་སུ་ལུང་སྟོན་པར་
བྱའོ། །དུས་ཀྱི་དགྲ་རྩའི་ནང་དུ་རྩ་ངན་དེ་གང་བྱུང་བ་བཞིན་དེ་དུས་ཉེས་པ་དེ་དག་དགྲ་ལ་འབྱུང་བས་བཟང་སྟེ།
དམག་དཔོན་དང་མཐུ་མཁན་གྱི་རྩ་ལ་དེ་ལྟར་བྱུང་ན་དེ་དུས་དགྲ་ཐུལ་བ་སོགས་སོ། །
གཉིས། མགྲོན་ཕྱྭ་ལ་བརྟག་ཚུལ།
མགྲོན་པཱུ་ནི་བྱེས་སུ་སོང་བ་དེའི་གང་བརྩེ་ཞིང་ཡིད་ལ་གཅག་པའི་གཞི་པ་ཞིག་ལ་བརྟག་གོ ། དེ་ལ་ལ་ཉེའི་
593



རྩ་དང་། དགྲ་གྲོགས་ཀྱི་རྩ་གཉིས་ལས། དང་པོ་མཆིན་རྩ་དང་བློ་རྩ་དང་། སྙིང་རྩ་དང་། མཚེར་རྩ་དང་། མཁལ་རྩ་
ལྔ་པོ་འདི་ལ་ནང་གསེས་གོང་མཐོ་ཞིང་གང་ཤེད་ཆེ་བ་ཡིན་དཔྱད་པ་ན། དེ་ལྔའི་ནང་ན་མཆིན་རྩ་དྲག་ན་ད་ལྟ་
གང་དུ་སོང་བའི་གཞི་དེར་ཡོད་པ་དང་། གློ་རྩ་དྲག་ན་ཚུར་ལམ་དུ་ཞུགས་ཚར་བ་སོགས་གོ་རིམ་བཞིན་དུ་སྦྱར་
རོ། །ལ་ཉེ་བརྟག་པ་འདི་ལ་ནི་རྩ་དེ་དག་གི་དྲག་ཞན་ཙམ་ལྟ་བ་ཁོ་ན་ཡིན་པས་འཕར་ཚུལ་གྱི་ཁྱད་པར་གཞན་
དཔྱད་མི་དགོས་སོ། །ཡང་ན་དགྲ་གྲོགས་བརྩི་བར་བྱ་སྟེ། དུས་དེའི་མ་དང་རང་རྩ་དར་ན་གཞི་ལ་གནས་པ་དང་།
བུ་རྩ་དར་ན་ཚུལ་ལམ་དུ་ཞུགས་པ་དང་དགྲ་ཚོ་དར་ན་ད་ལྟ་སླེབས་པ་ཡིན་ནོ། མགྲོན་པོ་དེས་དོན་གཉེར་བ་
འགྲུབ་བམ་མི་འགྲུབ་བརྟག་པ་ལ། ལ་ཉེ་ནི་སྙིང་མཆིན་མཁལ་རྩ་གསུམ་གང་དྲག་པར་འཕར་བ་ལ་དཔགས་ཏེ་
དགྲ་འོང་བ་སོགས་རིམ་པས་སྦྱར་རོ། །དགྲ་སོགས་ཀྱི་རྩ་ལས་དགྲ་རྩ་དར་བ་དང་། རང་རྩ་སོགས་ལ་སོ་སོའི་དགྲ་
རྩ་བྱུང་བ་ལྟ་བུ་དགྲ་རྩ་བྱུང་ན་དོན་མི་འགྲུབ་ལ། གྲོགས་རྩ་དར་བ་དང་། རང་མ་བུ་རྩ་ལ་སོ་སོའི་གྲོགས་ཚུ་བྱུང་བ་
སྟེ་དེ་དག་རང་གི་གྲོགས་རྩ་ལྟར་འཕར་ན་དེའི་ཚོད་ཀྱི་དོན་འགྲུབ་པ་སྟེ། ཞིབ་ཏུ་ཕྱེ་སྟེ་དཔྱད་ན་གྲོགས་ཚེ་ཆུང་
སོགས་ཀྱི་ཁྱད་པར་དུ་མོའང་མཐོང་ངོ༌། །
གསུམ། དགྲ་ཕྱུ་ལ་བརྟག་ཚུལ།
དགྲ་ཕྱུ་ནི་དགྲ་དང་རྩོད་པ་པོ་དེ་དང་
། དམག་ཆེན་སོགས་ལ་དམག་དཔོན་ལྟ་བུར་བརྟག་པས་དེ་དག་གི་
གློ་རྩ་རང་ས་དང༌། མཚེར་རྩ་དགྲ་སར་བྱས་ཏེ་དེ་གཉིས་གང་དྲག་ལས་ཁ་དམར་གདགས་པ་ནི་ལ་ཉེའི་རྩའོ། །
དགྲ་གྲོགས་ཀྱི་དབང་དུ་བྱས་ན། དཔྱིད་དུས་ལ་མཚོན་ན། དུས་དེའི་དགྲ་རྩ་གློ་བའི་རྩ་དེ་ཁུ་བྱུག་གི་སྐད་ལྟར་སྦོམ་
ལ་རིང་བར་འཕར་ན་དགྲའི་རྩ་ལ་དགྲ་ཚུ་བྱུང་བས་དགྲ་ཐུབ་བོ། །རང་རྩ་མཆིན་པའི་རྩ་ལ་ལྕགས་ཁམས་བྱིད་
པོའི་སྐད་ལྟར་ཐུང་རྩུབ་ཏུ་འཕར་ན་རང་ལ་དགྲ་རྩ་བྱུང་བས་ཕར་རྒོལ་ན་དགྲ་ཐུབ་པར་མི་འགྱུར་རོ། །རང་ལ་
དགྲ་རྩ་བྱུང་བ་དེ་དང་འདྲ་ན་ཚུར་རྒོལ་བའི་ཚེ་རང་ལ་དགྲ་ཡིས་ཚུགས་ལ་དུས་ཀྱི་མ་རྩ་དང་རང་རྩ་དར་ན་ཚུར་
རྒོལ་བྱུང་ཡང་རང་ལ་དགྲས་ཚུགས་པར་མི་འགྱུར་རོ། །
བཞི། གྲོགས་ཕྱུ་ལ་བརྟག་ཚུལ།
གྲོགས་ཕྱུ་ནི་ནོར་གྱི་བདག་པོ་དེའི་རྩ་ལ་བལྟས་པ་ཡིས་མཆིན་རྩ་ནོར་གྱི་བང་མཛོད་དུ་དཔྱད་ནས་དེ་དྲག་
ན་ནོར་འཕེལ་གོད་མི་འོང་ཞེས་བྱ་སྟེ་འདི་ནི་དུས་ལ་མི་ལྟོས་པར་དུས་རྒྱུན་ལ་ཉེའི་རྩའོ། །དེ་བཞིན་དུ་སྙིང་རྩ་
594



མཚེར་རྩ་ཡང་དྲག་ན་ནོར་ཕྱུ་ལ་བཟང་སྟེ་ཞན་ན་གོད་ཁ་འོང་བས་དུས་རྒྱུན་མཆིན་རྩ་ལ་སོགས་པ་གསུམ་པོ་དྲག་
ན་དེ་དུས་ནོར་ལ་བཟང་ངོ༌། །དགྲ་གྲོགས་ལྟར་ན་དུས་དེའི་གྲོགས་ཀྱི་རྩ་གང་ཡིན་པ་དེ་ཁོ་ན་ལ་བལྟས་ཚེ་འཕར་
ཚུལ་ལྔའི་ནང་གི་གྲོགས་རྩ་བྱུང་ན་གྲོགས་རབ་ཅིག་འབྱུང་བ་སོགས་ལྔ་ཀ་ཚང་བ་འདིར་བསྟན་པ་བཞིན་སྐབས་
གཞན་དུ་ཅི་རིགས་གསུངས་པ་ལའང་མུ་ལྔ་པོ་དཔྱད་དགོས་པ་ཡིན་ནོ། །
ལྔ། གདོན་ཕྱྭ་ལ་བརྟག་ཚུལ།
གདོན་ཕྱྭ་ནི་ཤིང་རྩ་མཆིན་པ་མེ་རྩ་སྙིང་ལ་སོགས་པ་དོན་ལྔའི་རྩ་དེ་དག་དུ་རྩ་རྒྱུད་གཞན་དང་མི་འདྲ་བ་
ལྷག་པར་བྲེལ་བའམ་དལ་བ་སྡོད་འཐེན་སོགས་མི་སྙོམས་པ་ཞིག་བྱུང་ན། གཉན་དང་རྒྱལ་པོའམ། རྒྱལ་པོ་དང་
དཀོར་བདག ཀླུ་དཀྱུས་མ་དང་། ཀླུ་མ་རུང་བ་ཀླུ་སྲིན་སོགས་ཀྱི་གདོན་ཡིན་པར་ངོས་འཛིན་པ་ནི་དུས་ལ་མི་ལྟོས་
པའི་དོན་ལྔའི་རྩའོ། །གཞན་ཡང་ཤིང་ཁམས་ཀྱི་རྩའི་འཕར་ལུགས་ཕྲ་གྲིམ་དེ་རྩ་རྒྱུད་ཀུན་ལ་ཤས་ཆེ་ན་ཤིང་གི་རྩ་
ལ་གཉན་དང་རྒྱལ་པོའི་གནོད་པ་སོགས་སུ་ཡང་དོན་གྱི་གོ་རུང་ངོ༌། །ཡང་དགྲ་གྲོགས་ལྟར་ན། མ་རྩའི་ནང་དུ་མི་
སྙོམས་པ་བྱུང་ན་ཕ་མའི་རིང་ནས་ཆགས་པའམ། ཕ་མ་ཤི་ཟིན་ན་དེ་དག་གི་ཡིད་ཆགས་ཞེན་ཡོད་པར་ཡང་བཤད་
འདུག བུ་རྩ་ལ་བྱུང་ན་བུ་ཚའི་ཞང་པོའི་རྒྱུད་ནས་བྱུང་བའི་འདྲེ་ནས་གྲོགས་ཀྱི་རྒྱུད་ནས་འགོས་པའི་འདྲེ་ཡི་བར་
དུ་སྦྱར་རོ། །ཡང་དུས་ཀྱི་མེ་ཁམས་ཀྱི་རྩའི་མཚན་ཉིད་རྩ་རྒྱུད་ཀུན་ལ་ཤེས་ཆེར་བྱུང་བ་ལའང་ཁ་དམར་འདི་སྦྱོར་
རུང་བར་མངོན་ནམ་སྙམ་པ་རང་གི་རྣམ་རྟོག་གོ།
དྲུག མེ་ཆུ་གོ་ལྡོག་གི་རྩ་བརྟག་ཚུལ།
མེ་ཆུ་གོ་ལྡོག་གི་རྩ་ཞེས་པ་དཔེས་མཚོན་ནས་མིང་དུ་བཏགས་པ་སྟེ། དཔེར་ན་སྣོད་ཀྱི་ནང་གི་ཆུ་དེ་དྲག་ཏུ་
ཁོལ་བར་མཐོང་ཚེ་དེའི་འོག་ན་མེ་འབར་བ་དངོས་སུ་མ་མཐོང་ཡང་དེའི་ཚ་བ་ལ་དཔགས་ནས་དེའི་འོག་ན་མེ་
ཡོད་པར་ཤེས་པ་དང་། སྣོད་ནང་གི་ཆུ་ཁོལ་བ་མ་མཐོང་ཡང་། འོག་ན་མེ་དྲག་ཏུ་འབར་བ་དངོས་སུ་མཐོང་ན་ཆུ་
དེ་ལའང་དྲོད་ཡོད་དོ་སྙམ་དུ་ཤེས་པ་བཞིན་དུ། ཕ་ན་ན་བུ་ལ་རྩ་བལྟ་བ་སོགས་ཀྱི་མེ་ཆུ་ལ་གོ་ལྡོག་བལྟས་པས་ཅིག་
ཤོས་ཀྱི་ཚུལ་དུ་ཤེས་པ་དེ་དང་འདྲ་བའི་ཕྱིར་རོ། །བུ་ཡི་མཆིན་པ་ཕ་ཡི་ས་དང་། དུས་ཀྱི་མ་རྩ་དེ་ཕ་ཡི་ས་ཡིན་ལ།
ཕའི་སྙིང་རྩ་དང་བུ་རྩ་གཉིས་བུ་ཡི་ས་དང་། མ་དང་བུ་མོའང་ཕ་བུ་བཞིན་ནོ། །ཁྱོ་སྟེ་སྐྱེས་པའི་མཁལ་རྩ་ཆུང་མའི་
ས་དང་། དུས་ཀྱི་དགྲ་རྩའང་ཆུང་མའི་སར་བརྩི། ཆུང་མའི་མཆིན་རྩ་དང་དུས་ཀྱི་གྲོགས་རྩ་སྐྱེས་པའི་ས་ཡིན་པས་
595



ལ་ཉེའི་རྩ་དེ་དག་ཚང་ཞིང་སྐྱོན་མེད་པ་དང་། དགྲ་གྲོགས་ཀྱི་རྩ་ལྟར་ན་སོ་སོའི་ས་མལ་གྱི་རྩ་དེ་འཕར་ཚུལ་ལྔ་ལྟར་
གྱིས་དར་ན་མི་འཆི་ལ་གཞན་མ་ཚང་ཞིང་རྒུད་ན་འཆི་ཞེས་སོ། །
བདུན། བུ་རྩ་ལ་བརྟག་ཚུལ།
བུ་རྩ་ནི་མངལ་དུ་བུ་ཆགས་པ་སྦྲུམ་མའི་རྩ་ནི་འབུར་ལ་འདྲིལ་བར་འཕར་བ་ཞིག་ཏུ་འོང་ངོ་། །དེའང་བུད་
མེད་དེའི་མཁལ་རྩ་གཡས་གཡོན་གཉིས་ལས་གཡས་པ་དྲག་ན་མངལ་གནས་དེ་བུ་ཕོ་ཡིན་ལ། གཡོན་པ་དྲག་ན་བུ་
མོར་སྐྱེའོ། །བུད་མེད་དེའི་དུས་ཀྱི་རྩ་གང་ཡིན་པའི་བུ་ཡི་རྩ་ལ་འཕར་ཚུལ་ལྔའི་ནང་གི་མ་རྩ་བུ་རྩའི་འཕར་ཚུལ་
བྱུང་ན་མངལ་གནས་དེ་ལ་ལེགས། དེ་མ་རྩ་བྱུང་ན་བཙས་སླ་། བུ་རྩ་བྱུང་ན་བུ་ཚ་གསོ་སླ། དགྲ་རྩ་བྱུང་ན་གསོ་
དཀའ། རང་གྲོགས་ནི་འབྲིང་དུ་ཤེས་པར་བྱའོ། །
དགུ་པ། ནད་ཅན་དང་ནད་མེད་ཀྱི་རྩའི་ཁྱད་པར་བཤད་པ།
ནད་དང་ནད་མེད་འཕར་བའི་གྲངས་ཀྱིས་ཤེས་པ་བསྟན་ལ་ནད་མེད་ཐ་མལ་དུས་རྒྱུན་གྱི་རྩ་ནི། སྨན་པ་
དར་མ་ཁམས་སྙོམས་པ་ཡི་དབུགས་ཕྱི་རོལ་དུ་འབྱིན་པ་ལ་གཉིས་དང་། ནང་དུ་རྡུལ་བའི་ཚེ་གཉིས་དང་། དེའི་
བར་དུ་གཅིག་སྟེ་མདོར་ན་སྐྱེས་བུ་ནད་མེད་པའི་དབུགས་འབྱིན་རྔུབ་ཟུང་གཅིག་གི་ཡུན་ལ་ལན་ལྔ་ལས་མི་མང་
མི་ཉུང་བར་འཕར་བ་ན་ནད་མེད་པའི་དུས་ཀྱི་འཕར་ཚུལ་ཡིན་ནོ། །དེ་ཡང་དབུགས་ནི་རིང་ཐུང་ཇི་ལྟར་འདྲེན་
ཀྱང་ཆོག་མོད། རང་བབ་ཏུ་བཞག་པའི་དབུགས་ཀྱི་དབང་དུ་བྱས་པ་སྟེ། རྩ་ལ་གོམས་པ་རྣམས་ཀྱིས་རེག་པ་ཙམ་
གྱིས་དུས་རྒྱུན་ལས་འཕར་ཚུལ་འཕེལ་འགྲིབ་སོགས་ཤེས་ནུས་སོ། །ཕྱི་ནང་གི་དབུགས་ལན་ལྔར་འཕར་བ་དེ་ཡང་
ལན་རེ་ཟུང་ཙམ་འོལ་སྤྱིར་བརྟག་པ་ལ་ལྟར་སྣང་འབྱུང་སྲིད་པར་འཕར་བ་དེ་ལན་གྲངས་བརྒྱ་ཡི་བར་དུ་གཅིག་
ལྟར་བྱུང་ཞིང་། རེས་ཆེ་རེས་ཆུང་རྩ་སྟོད་སྨད་ལ་དྲག་དལ་དང་བྱིང་རྒྱུས་དང་སྡོད་འཐེན་དང་ཐང་བ་སྟེ་གྲིམ་པ་
དང་ལྷོད་པ་སོགས་ཀྱི་ཁྱད་པར་མེད་པར་འཕར་ན་ནད་མེད་པའི་རྩ་ཡིན་པར་འདོད་དོ། །དེ་ལས་ལྡོག་པ་ནད་
ཅན་གྱི་རྩ་ཡིན་ཏེ། གང་ཞེ་ན། ཕྱི་ནང་གི་དབུགས་ཀྱི་རྒྱུ་བ་གཅིག་གི་ཡུན་ལ་དྲུག་འཕར་ན་ཚ་བ་ཙམ་པོ་བ་
དང་། །བདུན་འཕར་ན་ཚ་བ་འབྲིང་པོ་དང་། །བརྒྱད་འཕར་ན་ཚ་བ་ཆེན་པོ་སྟེ། དགུ་འཕར་ན་ཚ་བ་མི་བཟད་
པ། བཅུ་ལ་སོགས་པ་ནི་ཚ་བ་ལ་འདས་པ་ལྟ་བུ་རིམ་པས་ཚ་བ་ཇེ་ཆེར་འཕར་གྲངས་ཀྱིས་ཤེས་པ་དང་། ཡང་ལྔ་
596



ལས་ཉུང་བར་འཕར་ཏེ་བཞི་ལས་འཕར་མ་ནུས་ན་གྲང་བ་ཙམ་དང་། གསུམ་འཕར་ན་གྲང་བ་འབྲིང་དང་། གཉིས་
འཕར་ན་གྲང་བ་ཆེན་པོ། གཅིག་ལས་འཕར་མ་ནུས་ན་དམུ་ཆུའི་འཆི་རྩ་ལྟ་བུ་སོགས་གྲང་བ་གཏིང་འཁར་ཏེ་འཆི་
བའི་རྩ་ཡིན་ནོ། །དེ་ལྟར་ནད་མེད་པའི་རྩ་སྐྱོན་མེད་པར་བསྟན་པ་ནི་སྤྱིར་དེ་ལྟར་ཡིན་མོད། འོན་ཀྱང་ནད་མེད་
པའི་མི་འགའ་ཞིག་རྩ་རྒྱུད་ཀྱང་། མུ་ཏིག་ཐ་ན་སོགས་ཀྱི་ཕྲེང་བ་བཞིན་དུ་སྟོད་དུ་ཆེ་ཆུང་སོགས་མི་སྙོམས་པ་ཅན་
དང་། ཚོན་ལ་སོགས་པའི་ཐད་གང་རུང་ནས་ལམ་བཞིན་མི་གནས་པར་ལག་པའི་རྒྱབ་ཕྱོགས་སུ་གོང་བརྒལ་བ་
དང་། དོན་སྣོད་ཀྱི་རྩ་གང་ཡང་རུང་བ་མ་ཚང་བ་དང་། འཕར་མཚམས་བཅད་དེ་མི་འཕར་བར་སྡོད་པ་དང་། སྡོད་
ལ་ཁད་དུ་འཐེན་པ་དང་ལ་སོགས་པའི་སྒྲས་རྩ་གཉིས་སུ་གྱེས་པ་ལྕམ་དྲལ་དང་གཞན་ཡང་དྲག་དལ་མི་སྙོམས་པ་
སོགས་སྣ་ཚོགས་ངེས་མེད་དུ་ཡོད་སྲིད་པའི་ཕྱིར། ནད་དུ་གྱུར་ལ་རྩ་བལྟ་བའི་གོང་དུ་ནད་མེད་ཐ་མལ་གྱི་དུས་
ནའང་རྒྱུན་རྩ་ཇི་འདྲ་ཡིན་པ་གཏན་ལ་དབབ་དགོས་ཏེ་གཞི་རྩ་འམ་རྒྱུན་རྩ་མ་རྟོགས་ན་ནད་ཀྱིས་བཏབ་པའི་
དུས་རྩ་བལྟས་ནས་འཚོ་འཆི་ལ་སོགས་པའི་ཁ་དམར་གདགས་པ་དོན་ཐོག་ཏུ་མི་འཁེལ་བའི་ལོག་པར་འགྲོ་བ་སྲིད་
དེ། དེ་ཇི་ལྟ་བུ་ཞེ་ན་། ཕོ་རྩ་སྦོམ་ལ་རགས་པ་དང་། མོ་རྩ་ཕྲ་ལ་མྱུར་བ་དང་། བུ་རྩ་སྟེ་སྦྲུམ་མའི་རྩ་འབུར་ལ་འདྲིལ་
བས་དེ་རེག་པ་ཙམ་གྱིས་སྨན་པ་ལས་དང་པོ་བ་དག་གིས་ཚ་བར་འཁྲུལ་བ་ཡོད་ལ། མི་ནོར་བའི་ཐབས་ནི་སྦོམ་པ་
དང༌། མྱུར་བ་དང་། འདྲིལ་ཀྱང་རུང་སྟེ་ཕྱི་ནང་གི་དབུགས་ལ་ལན་ལྔ་འཕར་ན་ཚ་བ་མིན་ལ། དེ་ལས་མང་དུ་
འཕར་ན་ཚ་བ་ཡིན་ནོ། །དེ་བཞིན་དུ་བྱང་ཆུབ་སེམས་རྩ་རྒྱུད་འཇམ་ལ་སྣ་རིང་བས་གྲང་བར་འཁྲུལ་པ་ཡོད་མོད།
དེ་ཡང་ལེགས་པར་བརྟགས་ན་འཕར་གྲངས་ཀྱིས་མི་ནོར་རོ། །དེ་བཞིན་དུ་དོན་སྣོད་ཀྱི་རྩི་གང་རུང་མ་ཚང་བ་
དང་། འཕར་འཕྲོ་གཅོད་ཅིང་སྡོད་པ་རྣམས་འཆི་རྩར་འཁྲུལ་པ་ཡོད་ཀྱང་། ལེགས་པར་བརྟགས་ནས་གཞི་རྩ་ཡིན་
པའམ་ནད་སྡོད་སོགས་དང་ཤན་ཕྱེས་ལ་འཆི་བའི་རྟགས་དང་མ་འདོམས་ན་དེ་ཙམ་གྱིས་འཆི་བར་མི་ངེས་པའི་
ཤན་ཕྱེད་དགོས་སོ། །དེའི་ཕྱིར་སྔར་ནད་མེད་པའི་དུས་ཀྱི་རྩ་རྒྱུས་མེད་པ་རྣམས་ལ་ཐོག་མ་སྟེ་ཁ་དམར་མ་
གདགས་གོང་དུ་ཁྱོད་ཀྱི་རྒྱུན་རྩ་ལ་འདི་འདྲའི་སྐྱོན་སྔར་ཡོད་དམ་མེད་ལྷ་རྗེ་རྣམས་ཀྱིས་ཇི་སྐུད་ཟེར་ཚུལ་སོགས་དྲི་
བར་གཅེས་སོ། །
བཅུ་པ། ནད་ཅན་གྱི་རྩྭ་ངོས་འཛིན་ཚུལ།
ནད་ངོས་བཟུང་པ་ལ་སྤྱི་བྱེ་བྲག་གཉིས་ཀྱི་དང་པོ་སྤྱི་རྩ་དྲུག་གིས་ཚ་གྲང་གི་ནད་ཀྱི་ཤན་དབྱེ་བ་ནི། དྲག་
597



ཅེས་འཕར་ཤེད་ཆེ་བ་། རྒྱས་ཞེས་པ་ཤ་ཁར་ཡར་དོན་པ། འདྲིལ་ཞེས་པ་ལྕགས་ཀྱི་ཐུར་མ་ལ་སོག་པ་བཞིན་དུ་ཤ་
ནང་ནས་རྩ་ཀྲིལ་ཀྲིལ་མངོན་པ། མགྱོགས་ཞེས་འཕར་བའི་བྱ་བ་མྱུར་དུ་བྱེད་པ་། གྲིམས་ཞེས་གཞུ་རྒྱུད་ལྟར་ཐིང་
ངེ་བྲེང་ངེར་གནས་པ། མཁྲང་ཞེས་མར་མནན་ན་སྟོང་སོབ་མི་བྱེད་པར་སྲ་ཐིང་ངེ་བ་སྟེ་དྲུག་པོ་འདི་ནི་ཚ་བའི་རྩ་
ཡིན་ལ། དེའང་རྩ་དྲག་རྒྱས་བྱུང་ན་དཔངས་ཀྱི་ཚ་བ་དང་། འདྲིལ་མགྱོགས་བྱུང་ན་གྲངས་ཀྱི་ཚ་བ་དང་། གྲིམས་
མཁྲུང་བྱུང་ན་སྐུགས་ཀྱི་ཚ་བ་ཞེས་བྱ་སྟེ། །རྩའི་ཚུལ་ལས་བརྡ་དེ་སྐད་བྱས་ཀྱི་དོན་ལ་དཔངས་ཞེས་ཁ་ཡི་ཚ་བ་
དང་། གྲངས་ཞེས་བར་གྱི་ཚ་བ་དང་། སྙུགས་ཞེས་གཏིང་གི་ཚ་བའི་བརྡ་ཡིན་པར་བཤད། དེ་ལྟར་བརྡ་བཏགས་
ཀྱང་ཚ་བའི་ངོ་བོ་ནི་དཔངས་དང་གྲངས་ཀྱི་ཚ་བ་ནི་འཁྲུགས་དང་རིམས་ཀྱི་ཚ་བ་གསར་པ་དང་། སྙིགས་ཀྱི་ཚ་བ་
ནི་རྙིང་པའི་ཚ་བ་ཡིན་ནོ། །གྲང་བའི་རྩ་ནི་གོང་གི་དྲུག་པོ་དང་རིམ་པར་ལྡོག་ཕྱོགས་སུ་གྱུར་པ་སྟེ། དྲག་པའི་ཟློག་
ཕྱོགས་འཕར་ཤེད་ཞན་པ་དང་། རྒྱས་པའི་ལྡོག་ཕྱོགས་ཤ་གཏིང་དུ་མར་བྱིང་བ་དང་། འདྲིལ་བའི་ཟློག་ཕྱོགས་གུད་
པ་སྟེ་ཤ་ནང་ནས་ཁྱུག་གེ་མི་མངོན་པར་ཉམས་དམའ་བ་དང་། མགྱོགས་པའི་ཟློག་ཕྱོགས་འཕར་བའི་བྱ་བ་བུལ་པ་
དང་། གྲིམས་པའི་ལྡོག་ཕྱོགས་རྒྱུད་ལྷོད་དེ་བར་གྱུར་པ་དང་། མཁྲང་བའི་ལྡོག་ཕྱོགས་མནན་ན་སྟོང་སོབ་བེ་བ་
དང་དྲུག་གོ ། དེ་དྲུག་ལ་དཔངས་ཀྱི་གྲང་བ་སོགས་བརྡ་སྦྱར་ཚུལ་གོང་དང་འདྲ་ལ། འོན་ཀྱང་འདིར་སྐུགས་ཀྱི་གྲོང་
བ་ནི་གསར་ལ་གྲངས་དང་དཔངས་ཀྱི་གྲང་བ་ནི་རྙིང་པར་འདོད་དོ། །ཚ་བ་ནི་ཕྱི་ཤ་ལྤགས་སམ་ཁ་ཡི་ཚ་བ་དང་
བར་རུས་རྐང་གི་ཚ་བ་གཉིས་གསར་པ་དང་། ནང་དོན་སྣོད་ལ་ཞུགས་ནས་རྙིང་པ་ཡིན་ཞིང་། གྲང་བ་ནི་ནང་དོན་
སྣོད་ལ་དང་པོར་ཞུགས་ནས་རྙིང་པའི་ཚེ་ཕྱི་ཤ་ལྤགས་ལ་འཇུག་པའི་དབང་གིས་ཡིན་ལ་དེ་དག་གི་རྩ་ཡང་འདིར་
བརྡ་སྦྱར་བཞིན་ནོ། །དེ་དག་གིས་ནད་ཡིན་ནོ་ཅོག་ཀུན་ངོ་བོ་ཚ་བའམ་གྲང་བ་གང་རུང་ལས་འོས་མེད་པས་དེ་
དག་གིས་སྤྱི་རྩ་བཤད་ལ། གཉིས་པ་བྱེ་བྲག་ནད་སོ་སོའི་རྩ་བརྟག་པའང་རྣམ་པ་གཉིས་སུ་ཡོད་པ་ཡིན་ཏེ། རྩ་རྒྱུད་
སོ་སོས་ནད་རིགས་ཀྱི་དབྱེ་བ་ངོས་བཟུང་བ་དང་། ཚོན་ཀན་ཆག་གསུམ་གྱི་འོག་གི་རྒྱུ་བ་བཅུ་གཉིས་ཀྱིས་ལུས་ཀྱི་
སྟོད་སྨད་དོན་སྣོད་ཀྱི་བྱེ་བྲག་གར་བབ་བརྟག་པ་སྟེ། དེ་ལྟར་ན་ནད་ཀྱི་བྱེ་བྲག་བརྟག་པ་དང་། ནད་དེ་གང་དུ་བབ་
པའི་གནས་ཀྱི་བྱེ་བྲག་བརྟག་པ་གཉིས་སོ། །
གཅིག རྩ་རྒྱུད་སོ་སོར་བརྟག་པ་ནི། །
རླུང་གི་རྩ་ནི་རྐྱལ་ཞེས་པ་དཔེར་ན་ཀུ་བ་སོགས་ཆུ་ཡི་ཁ་ན་འཕྱོ་བ་ལྟར་རླུང་གི་སྟོབས་ཀྱིས་རྩ་དེ་ཤ་ཡི་ཁར་
འཕྱོ་ཞིང་མནན་ན་མར་ནུབ་པ་ལྟར་བྱེད་པའོ། །སྟོང་ཞེས་མནན་ན་རྩ་ནང་སྟོང་པར་གྱུར་པ་དང་། སྐབས་
598



སྐབས་སུ་མི་འཕར་བར་སྡོད་པར་བྱེད་པའོ། །མཁྲིས་པའི་རྩ་ནི་རྩ་རྒྱུད་མི་སྦོམ་པར་ཕྲ་ལ་གྲིམས་པ་སྟེ་གཞུ་རྒྱུད་
ལྟར་ཧྲེང་ངེར་འཕར་བའོ། །བད་ཀན་སྐྱ་བོ་སྟེ་བད་ཀན་རྐྱང་པ་ནད་གཞན་མ་འདྲེས་པ། གྲང་བ་ཅན་དེ་ཡི་རྩ་ནི་
གཏིང་དུ་བྱིང་ལ་རྒུད་པ་སྟེ་ཉམས་དམའ་བ་གོང་བཤད་བཞིན་ནོ། །འདི་ལྟར་བྱིང་བ་དང་དྲག་པ་ལ་སོགས་པའི་
འཕར་ཚུལ་རྣམས་གོང་འོག་གང་དུ་བྱུང་ཡང་དོན་གཅིག་དུ་འཆད་དགོས་ཀྱི་སྐབས་སོ་སོའི་ཐད་དུ་གོ་བ་རེ་ལེན་རྒྱུ་
མེད་པར་འཕར་རྩའི་མཚན་ཉིད་བཤད་ཟིན་རྣམས་ལས་སླར་མ་བཤད་པ་ཀུན་ཀྱང་གོང་ལྟར་ཤེས་དགོས་སོ། །
ངེས་པ་མེད་པར་སྣ་ཚོགས་སུ་འཆད་པ་ནི་ཤིན་ཏུ་མི་བདེའོ། །རླུང་ཚད་གཉིས་ལྡན་པའི་རྩ་ནི་རླུང་གི་སྟོབས་ཀྱིས་
སྟོང་ལ་ཚད་པའི་སྟོབས་ཀྱིས་རྒྱུག་པ་སྟེ་མགྱོགས་པར་གཡོ་བའོ། །བད་མཁྲིས་གཉིས་ལྡན་གྱི་རྩ་ནི་བད་ཀན་གྱི་
ནུས་པས་རེག་མ་ཐག་ཏུ་མི་མངོན་པར་ཁ་ན་བྱིང་ཞད་ཅིག་ཡོད་ཀྱང་། མཁྲིས་པའི་སྟོབས་ཀྱིས་མར་མནན་ན་
གཏིང་ན་གྲིམས་ཞད་ཅིག་འབྱུང་ངོ༌། །བད་རླུང་ལྡན་པའི་རྩ་ནི་རླུང་གི་སྟོབས་ཀྱིས་སྟོང་ལ་བད་ཀན་གྱིས་འཕར་
བ་དལ་བུར་བྱེད་དོ། །རླུང་མཁྲིས་བད་ཀན་ཁྲག་དང་བཅས་པ་འདུས་པ་ལ་མིང་དུ་བད་ཀན་སྨུག་པོ་ཞེས་བྱ་སྟེ།
དེའི་རྩ་ནི་རྩ་རྒྱུད་སྦོམ་ལ་ནང་གང་བ་ལྟར་ཁེངས་ཤིང་སྨུག་པོ་ཁྲག་མཁྲིས་ལ་གནས་པའི་སྟོབས་ཀྱིས་མཆིན་རྩ་
གཙོར་གྱུར་ཀན་འོག་གི་རྩ་གཉིས་པོ་དམའ་བ་ལ་ཞར་ཞེས་བྱ་སྟེ། མིག་ཉམས་པ་ལ་ཞར་ཞེས་གྲགས་པ་ལྟར་རྩ་
རྒྱུད་ཀུན་ལས་གཅིག་ལྷག་པར་དོང་དུ་ལྷུང་བ་ལྟར་དམའ་བ་ལ་ཞར་བ་ཞེས་བྱའོ། །ཆུ་སེར་ནད་ཅན་གྱི་རྩ་ན་
འདར་འདར་དུ་བྱེད་ཅིང་རྒྱུ་བ་དཀའ་བ་སྟེ་འཕར་དཀའ་དཀའ་ལྟར་གྱུར་པའོ། །སྲིན་གྱི་རྩ་ནི་འཁྱིག་ཅེས་པ་ཚུར་
སོར་མོའི་ངོས་སུ་དཀྲི་བའམ་འཁྱུད་པ་ལྟར་བྱེད་པ་སྟེ། སོར་མོའི་ངོས་ཁུད་དུ་ལེན་པ་ལྟར་སྡོམ་སྡོམ་བྱེད་པ་ལྟ་བུའི་
ཚུལ་དུ་འཕར་བ་དང་། ཞེང་དུ་ལེབ་ལེབ་མོ་ལྟ་བུ་འཕར་བར་བྱེད་པའོ། །མཛེ་ཡི་རྩ་ནི་ནད་དོན་སྣོད་གང་དུ་
ཞུགས་པའི་རྩ་དེ་ཞན་ཅིང་། ཆུ་སེར་ལ་བརྟེན་པའི་ཕྱིར་རྩ་རྒྱུད་ཀུན་འདར་ལ། གདོན་ཤས་ཆེ་བས་ན་གློ་བུར་དུ་
ལྷོག་ལྷོག་འཕར་བའམ་འཕྲོག་པར་བྱེད་པ་ཡིན་ནོ། །ཟས་སྤྱོད་ཀྱིས་འཁྲུགས་ནས་ཚད་པ་འཕེལ་བ་འཁྲུགས་ཚད་
ཀྱི་རྩ་ནི་སྦོམ་རྒྱས་འབུར་འདྲིལ་བཞི་ལྡན་དུ་འོང་སྟེ་ཁྲག་ལ་བརྟེན་པའི་ཚད་པ་ཤིན་ཏུ་རྒྱས་པའིཕྱིར་རོ། །ལུས་
བརྡབ་འགྲམ་ལ་བརྟེན་ཏེ་ཚད་པ་བྱུང་བའི་རྩ་ནི་ཕྲ་མཁྲང་གྲིམས་པར་འཕར་བའོ། །རིམས་ཚད་རྩ་ནི་ཕྲ་ལ་
མགྱོགས་པར་འཕར་བའོ། །གཉན་གྱི་རྩ་ནི་འཁྱིག་ཅེས་པ་སྲིན་ལ་བཤད་པ་བཞིན་དང་། ལྕམ་དྲལ་ནི་རྩ་ཉིས་
གཤིབ་ཏུ་འཕར་བ་སྟེ་གཉན་གང་ལ་ཞུགས་པའི་དོན་སྣོད་ཀྱི་རྩ་དེར་འབྱུང་ངོ༌། །གཟེར་ཐུང་ནི་ཚད་པ་གཟེར་
ཐུང་ལྟ་བུ་ནད་ཟུག་ཆེན་པོ་གློ་བུར་འཕར་བའི་རྩ་ནི་ཐུང་ཆུང་སྦུད་སྡུད། དར་ལྕེ་རླུང་བསྐྱོད་བཞིན་ཏུ་འཕར་
བའོ། །སྦྱར་དུག་གི་རྩ་ནི་རྩ་རྒྱུད་འབར་འབུར་མང་བས་རེ་བ་ལྟར་རྩུབ་པ་དང་། སྤུན་པ་ནི་ཐུང་ཐུང་དུ་འཕར་
599



བའི་དོན་ཏེ། འཁྲུགས་ཚད་ཀྱི་ལེའུ་ལས་སྤུན་པ་རིང་དུ་སོང་ཞེས་རིང་བའི་ཟློག་ཕྱོགས་སུ་གསལ་བ་བཞིན། རྩ་སྤུན་
པ་ཞེས་གང་བྱུང་ལ་དེ་ལྟར་གོ་དགོས་ཀྱི་གནད་མ་གོ་བར་རང་བཟོ་སྣ་ཚོགས་བཤད་པ་མཐོང་སྟེ་སྙིང་པོ་ཅིའང་མེད་
དོ། །འཚོལ་བ་ཞེས་རེས་དྲག་རེས་ཞན་ལྟ་བུ་སོགས་ངེས་མེད་འཆོལ་བ་སྣ་ཚོགས་སུ་འོང་བ་དང་། མཐའ་གཅིག་
ཏུ་ནད་འདི་ལྟ་བུའོ་ཞེས་རྩེ་ལས་མངོན་མི་བཏུབ་པའོ། །ཤ་དུག་རྩ་ནི་ཕྲ་མགྱོགས་བྱིང་བ་གསུམ་ལྡན་དང་། ཁྱད་
པར་དུག་དེ་ཞུགས་པའི་ཕོ་བའི་རྩ་ལྟ་བུ་ཞར་བ་འབྱུང་ངོ༌། །ཚ་བ་ཤུགས་མ་རྫོགས་པར་མ་སྨིན་པའི་ཚ་བ་ནི་ཕྲ་ལ་
མགྱོགས་པ་རླུང་ལྟར་གཡོ་བའོ། །སྨིན་ནས་རྒྱས་ཚད་ཀྱི་རྩ་ནི་དྲག་ལ་གྲིམས་པར་འཕར་བའོ། །ཚད་གཞུག་རླུང་
གིས་གཡོས་པ་སྟོང་ཚད་རྩ་ནི་སྟོང་ལ་རྒྱུག་པའོ། གྲང་བའི་འོག་ཏུ་ཚ་བ་གབ་པའི་རྩ་ནི་རྩ་དཔངས་དམའ་ལ་གཏིང་
ནས་གྲིམས་ཞད་བྱུང་བའོ། ཚད་པ་ཡུན་རིང་ལོན་པའི་རྙིང་པ་ཕྲ་ལ་གྲིམས་པར་འཕར་བའོ། ཆུ་སེར་དང་བཅས་ཏེ་
ལུས་ལ་རྟོགས་པའི་ཚད་པའི་རྩ་ནི་ཕྲ་ཞིང་ཤ་ཡི་གཏིང་ནས་མྱུར་དུ་འཕར་བ་སྟེ་རྒྱུག་པའོ། །རྨ་ལ་ཚད་པ་ཞུགས་
པའི་རྩ་ནི་སྦོམ་མཁྲུང་མགྱོགས་པར་འཕར་བའོ། །ཁོང་པའི་ནང་དུ་མདེའུ་སོགས་ལུས་པ་ཟུག་རྔུའི་རྩ་ནི་དོན་
སྣོད་སོགས་གང་གི་ཕྱོགས་སུ་མདེའུ་ཟུག་རྔུ་ལུས་པ་དེའི་རྩ་ཞར་ཞིང་ལྕམ་དྲལ་དུ་བྱེད་དོ། །མགོ་ཆག་པ་ལ་བརྟག་
ན་ཤ་རུས་ཀླད་པ་གསུམ་གང་ལ་སྐྱོན་ཡོད་ན་ཚོན་ཀན་ཆག་གི་རྩ་རིམ་བཞིན་དྲག་ཅིང་སོགས་གསུངས་ཏེ། ཤ་ལ་
སྐྱོན་ཡོད་ན་ཚོན་རྩ་དྲུག་པ་འོང་། རུས་ལ་སྐྱོན་ཡོད་ན་ཀན་འོག་གི་རྩ་གྲིམས་པ་འབྱུང་ངོ༌། །ཀླད་པ་ལ་སྐྱོན་ཡོད་
ན་ཆག་འོག་གི་རྩ་མགྱོགས་པར་འབྱུང་ངོ༌། །རྣག་གི་རྩ་ནི་འདར་བ་འབྱུང་སྟེ་རྣག་སྤྱི་རྩ་ཆུ་སེར་དང་མཚུངས་པར་
འདར་བའོ། །རམ་ཞེས་བདམ་ག་ཅན་གྱི་ཚིག་ཕྲད་སྦྱར་ནས། ཡང་ན་ཚ་བ་ལ་ཞེས་རྣག་ཚད་ཡིན་ན་སྤུན་པ་སྟེ་
འཕར་ཐག་ཐུང་བ་འབྱུང་ཞེས་སོ། །འདི་ལ་རེག་བྱ་ཚ་བ་སོགས་སུ་འཆད་པ་ནི་གནད་ཅུང་ཟད་མ་གོ་བའོ། །
གྲང་བའི་རྩ་ལ་མ་ཞུ་གསར་པ་ཡི་རྩ་ནི་སྦོམ་ལ་མཁྲང་བ་འབྱུང་ངོ་། །མ་ཞུ་རྙིང་པའི་རྩ་ནི་ཤེད་ཆུང་ལ་རྩ་རྒྱུད་ཕྲ་བ་
ཡིན་ནོ། །དམུ་ཆུ་དང་འོར་དང་སྐྱ་རྦབ་གསུམ་གྱི་རྩ་ནི། ཕྲ་ཞིང་བྱིང་ལ་གཏིང་ན་དམ་པ་སྟེ་ཤེད་ཡོད་པའོ། །སྐྱུག་
པ་མང་དུ་བྱས་ན་རྩ་སྟོད་ཞན་ལ་འཁྲུ་ཟིན་པའི་རྗེས་སུ་རྩ་སྨད་ཞན་པ་འབྱུང་ངོ༌། །འོན་ཀྱང་རྩ་ལ་ཕན་ཚུན་ནོར་
སོ་འབྱུང་བའི་འཕྲེང་དྲུག་ཡོད་དེ། གང་ཞེ་ན་ཁྲག་གི་རྩ་དང་རླུང་གི་རྩ་ནི། རྐྱལ་པར་བྱེད་པས་ནོ་ར་རེ་ཞེས་
གསུངས་པས། ཁྲག་གསར་པའི་རྩ་དང་རླུང་རྩ་གང་ཡིན་ཀྱང་སྟེང་དུ་རྐྱལ་པ་ཞིག་འབྱུང་བའི་ཕྱིར་རོ། །དེ་མི་ནོར་
བའི་གནད་ནི། གཏིང་མཁྲང་ན་ཁྲག་ཡིན་ལ་སྟོང་ན་རླུང་ཡིན་པས་ཤན་ཕྱེད་པར་བྱའོ། །དེ་བཞིན་དུ་རྒྱུས་ཚད་
དང་སྟོངས་ཚད་ཀྱི་རྩ་ཡང་རྒྱུག་པར་བྱེད་པའི་ཆ་ནས་འདྲ་བས་ནོར་བ་འབྱུང་ལ། །དེ་ཡང་གཏིང་ན་ཤེད་ཆེ་ཆུང་
གིས་མི་ནོར་བར་བྱེད་དགོས་སོ། །བད་ཀན་དང་ཁྲག་གི་ནད་རྒས་པ་གཉིས་ཀྱང་རྩ་གཏིང་དུ་བྱུང་བའི་སྒོ་ནས་
600



འདྲ་བས་ནོར་ཉེན་ཆེ་ཡང་། གཏིང་ན་གྲིམས་ལྷོད་མི་འདྲ་བས་ཤན་ཕྱེད་དགོས་སོ། །
གཉིས། ནད་དེ་དག་ལུས་ཀྱི་སྟོད་སྨད་དོན་སྣོད་གར་བབ་
པའི་གནས་བྱེ་བྲག་ངོས་བཟུང་བ་ནི། །
ཚོན་རྩ་གཉིས་ཀྱིས་སྤྱིར་ལུས་ཀྱི་སྟོད་དང་དོན་སྣོད་ལས་གློ་སྙིང་ལ་ནད་ཡོད་མེད་བརྟག དེ་བཞིན་ཀན་ལ་
སོགས་པས་བརྟགས་ཏེ་གཞུང་བཞིན་གོ་སླའོ། །གདགས་ཡར་ཟུར་དང་། སྲིབ་མར་ཟུར་གྱི་རྩ་ཡིས་དོན་ལྔ་དང་
སྣོད་དྲུག་སོ་སོར་གོང་བཞིན་བརྟག་གོ ། དེ་ཡང་རྩ་འདི་དག་ལ་གདགས་དང་སྲིབས་ཀྱི་རྩ་ཞེས་གདགས་པའི་རྒྱུ་
མཚན་གང་ཞེ་ན། སོར་མོའི་ཡར་ཟུར་ན་གནས་པ་དོན་ལྔ་དང༌། དབུགས་ཕྱིར་རྒྱུ་བའི་ཚེ་འཕར་བའི་རྩ་ལ་
གདགས་ཀྱི་རྩ་ཞེས་བྱ་ལ། མར་ཟུར་ན་གནས་པ་སྣོད་དྲུག་གི་རྩ་དང་དབུགས་ནང་དུ་རྔུབ་པའི་ཚེ་འཕར་བའི་རྩ་ནི་
སྲིབ་ཀྱི་རྩ་ཞེས་བྱ་སྟེ་དེའི་རྒྱུ་མཚན་ནི་དོན་རྣམས་ཁྲག་རྒྱུ་བ་ཤས་ཆེ་བས་དེའི་རྩ་ཡང་ཐབས་ཀྱི་རྩ་སྟེ་སྣོད་ཀྱི་རྩ་ལས་
ཅུང་དྲག་པས་ཚ་བ་དང་རྗེས་སུ་མཐུན་ལ། སྣོད་ནི་རླུང་རྒྱུ་བ་ཤས་ཆེ་བས་དེའི་རྩ་ཡང་ཤེས་རབ་ཀྱི་རྩ་སྟེ་དོན་གྱི་རྩ་
རྣམས་ལས་ཅུང་ཞན་ལ་སྟོང་བས་གྲང་བ་དང་རྗེས་སུ་མཐུན་པས་དོན་སྣོད་ནད་ཕན་ཚུན་བལྟོས་ནས་གདགས་
སྲིབ་ཏུ་བཞག་ལ། དབུགས་ཕྱིར་འབྱིན་པའི་ཚེ་ཚུ་རྒྱུ་བ་གཉིས་པོ་དེ་ནང་དུ་རྔུབ་པ་ལས་དྲག་པས་འབྱིན་རྔུབ་ཀྱི་
དུས་ཀྱི་རྩ་ལ་ནང་ཕན་ཚུན་བལྟོས་ནས་དྲག་ཞན་ཅུང་ཟད་རེ་འབྱུང་བས་གདགས་སྲིབས་ཏུ་བརྗོད་དེ་ཞིབ་མོའི་
བློས་བརྟགས་ན་དེ་ལྟར་མངོན་དུ་འགྱུར་རོ། །དེ་ལ་བརྟེན་ནས་རླུང་ཁྲག་གི་རྒྱུ་བ་འཕར་རྩ་ཡོད་པ་ལས་ནད་ཀྱི་
མཚན་ཉིད་ཤེས་པའི་ཚུལ་ལ་ངེས་པར་སྐྱེ་བར་འགྱུར་ཏེ་ལུས་ཀྱི་རྟེན་འབྲེལ་གྱི་ཆ་ཅི་རིགས་པ་མངོན་ཏུ་གྱུར་པ་
འདི་ལས་གཞན་རྗེས་སུ་དཔག་རུང་བའི་ཕྱིར་རོ། །དོན་སྣོད་ཕལ་ཆེར་ལ་རོལ་ཏེ་གཅིག་ལ་ཚ་བ་དང་གཅིག་ལ་
གྲང་བ་ལྟ་བུ་དུས་གཅིག་མི་འབྱུང་ཞིང་ཞེས་སྙིང་དང་རྒྱུ་མ་ལྟ་བུ་སོགས་འབྱུང་བའི་ཁམས་གཅིག་ཅིང་ཟུང་དུ་
བཞག་པ་དེ་ལ་ཚ་གྲང་གི་ནད་མི་མཐུན་པ་དུས་གཅིག་འབྱུང་དཀའ་ལ། ཕལ་ཆེར་གྱི་སྒྲས་འབྱུང་མི་སྲིད་པ་ནི་མ་
ཡིན་ནོ། །གལ་ཏེ་བྱུང་ན་ཡང་དོན་སྙིང་ལ་ཚ་བ་ཡོད་ཚེ་སྣོད་རྒྱུ་མ་ལ་གྲང་བ་ཡོད་པ་རེས་འགའ་འབྱུང་སྲིད་ཀྱི།
སྣོད་རྒྱུ་མར་ཚ་བ་ཡོད་བཞིན་དུ་དོན་སྙིང་ལ་གྲང་བ་ལྷན་ཅིག་ཏུ་འབྱུང་མི་སྲིད་ལ། ལུས་སྟོད་སྨད་ཀྱི་ཚ་གྲང་འབྱུང་
ཚུལ་ཡང་དེ་ལྟར་ཤེས་པར་བྱ་སྟེ། སྟོད་ཚ་སྨད་གྲང་འབྱུང་སྲིད་ལ་སྨད་ཚ་སྟོད་གྲང་དུས་གཅིག་ཏུ་མི་འབྱུང་ངོ༌། །
དེ་ལྟར་ནད་དང་དེ་གང་དུ་གནས་པ་ཡི་བྱེ་བྲག་དེ་དག་ཕྲ་ཞིང་ཞིབ་པ་དག་གིས་མཐར་ཐུག་པར་མ་འདྲེས་པར་སོ་
སོར་ཕྱེད་པར་རྟོགས་པར་བྱ་དགོས་སོ། །བཅུ་གཅིག་འཆི་བའི་རྩ་ངོས་འཛིན་ཚུལ།
601



འཆི་རྩ་ནི། རྩ་རྒྱུད་འགྱུར་བ་དང་། མ་ཚང་བ་དང་། སྡོད་པ་གསུམ་ལས། དང་པོ་རྩ་རྒྱུད་སྔར་ལས་འགྱུར་བ་
ནི། ༡ དར་ལྕེ་རླུང་གི་བསྐྱོད་པ་དང་འདྲ་བར་ལྷབ་ལྷབ་འཕར་ཞིང་རེས་དལ་རེས་བྲེལ་ངེས་མེད་བྱེད་ཅིང་སྡོད་པ་
རླུང་གི་འཆི་རྩ་དང༌། ༢ འདབ་ཆགས་ཁྲ་ནི། ཕན་ཚུན་མི་འགྲོ་བར་ནམ་མཁའི་དཀྱིལ་དུ་སྡོད་པའི་མཇུག་རྩེ་ཕྲུག་
ཕྲིག་གཡོ་བ་ལྟར་མགྱོགས་པར་གྲངས་རྩིས་མ་ཟིན་པ་ལྟ་བུར་འཕར་བ་མཁྲིས་པའི་ནད་ཀྱི་འཆི་རྩ་དང་། ༣ ཁང་
རྒན་ཐིགས་པ་ཟག་པ་ལྟར་ཤེད་ཆུང་པ་རེ་རེ་འཕར་ནས་སྡོད་པས་གཅིག་རྗེས་གཅིག་གིས་མི་སླེབ་པ་བད་ཀན་གྱི་
འཆི་རྩ་དང་། ༤ འབབ་ཆུའི་ནང་དུ་དངོས་པོ་རྩི་ཤིང་སོགས་གཞུག་པ་མི་སྡོད་པར་འགུལ་ཞིང་བཟུང་ན་འཕར་མི་
ནུས་པ་ལྟར་རྩ་གཡོ་ཞིང་འཕར་བ་མནན་ན་འགུལ་མི་ནུས་པ་ནི་རླུང་མཁྲིས་ཀྱི་འཆི་རྩའོ། །འདི་ལ་ཆུ་བྱའི་མཇུག་
མ་ལ་དཔེ་བྱེད་པ་སོགས་འཆད་ལུགས་སྣ་ཚོགས་མཐོང་ངོ༌། ། ༥ ཆུ་ཁར་ཤ་སོགས་བསྐྱུར་བའི་ཚེ་ཉ་རྣམས་
གཟན་དེ་ལ་རྔམས་ནས་ཆུ་གཏིང་ནས་ཡར་བྱུང་སྟེ་ཟས་དེ་རྟོག་གིས་བཟུང་ནས་ཡང་ཆུ་གཏིང་དུ་མར་འགྲོ་བ་
ལྟར་རྩ་ཤེད་ཆེ་བ་ལྷོག་གེ་བ་རེ་འཕར་ནས་ཡང་སྡོད་པ་བད་རླུང་གི་འཆི་རྩ་དང་། ༦ བྱེའུ་མཆིལ་པས་རྒུམ་བུ་ཐུ་
བའི་ཚེ་ལན་གཅིག་གམ་གཉིས་སམ་གསུམ་སོགས་མ་ངེས་པའི་གྲངས་ཀྱི་རྒུམ་བུ་ཐུས་ནས་བར་བར་སྡོད་པ་ལྟར།
ཤེད་ཆུང་བའི་འཕར་གྲངས་གསལ་པོ་རེ་ཟུང་བསྟུད་ནས་སྡོད་པ་ཅན་ཏེ་འདི་ནི་བད་མཁྲིས་ལྡན་པའི་འཆི་རྩའོ། །
༧ སྦལ་བ་ནི་ལན་རེ་དལ་བུས་མཆོངས་ནས་ཡང་སྡོད་པ་ལྟར། རྩ་སྦོམ་ལ་ཤེད་ཆེ་ཞིང་འཕར་ཐག་རིང་པོ་རེ་རེ་
འཕར་ནས་སྡོད་པ་ནི་འདུས་པ་སྟེ་བད་ཀན་སྨུག་པོའི་འཆི་རྩ་དང་། ༨ གླང་རྒན་གྱི་ཁ་ཆུ་ནི་མཚམས་མི་ཆད་པར་
ཏ་ལ་ལ་བྱེད་པ་ལྟར་རྩ་ཡང་འཕར་མཚམས་མི་འབྱེད་པར་གཏིང་ནས་འགུལ་བ་མངོན་ཙམ་ན་ར་ར་བྱེད་པ་ནི་
དམུ་ཚུའི་འཆི་རྩ་ཡིན་ལ། ནད་ཁམས་སོ་སོར་མ་ངེས་པ་ཡང་འཆི་རྩ་ལ་འདི་འདྲ་གང་རུང་འོང་བས་འཆི་རྩ་ཡིན་
པར་ཤེས་པར་བྱའོ། གཞན་ཡང་ནད་སྟོབས་ཆེན་པོ་གློ་བུར་བྱུང་མ་ཐག་ནས་ཡུན་རིང་ཟུངས་ཟད་ཀྱི་ནད་པ་
ལྟར་རྩ་སྟོབས་ཕྲ་ཞིང་རྩ་ཤེད་ཤོར་བ་དང་། ༡༠ཡུན་རིང་ཟུངས་ཟད་ཀྱི་ནད་ཡིན་ཀྱང་རྩ་ཤེད་ཚེ་ལ་རྒྱས་ཤིང་
འཁྲུགས་པ་དང་། ༡༡ ནད་གྲང་བ་ལ་རྩ་ཚ་བ་ལྟར་མངོན་པ་དང་། ༡༢ ནད་ཚ་བ་ལ་རྩ་གྲང་བའི་ཚུལ་ལྟར་བྱུང་
བ་དང་། ༡༣ གློ་ཚད་དང་། ཤ་དུག་དང་། བད་མཁྲིས་ལྡན་པ་དང་སྐྲན་ཕོ་ཁར་འདྲིལ་བ་སྟེ་ནད་འདི་བཞི་ཤུགས་
ཚེ་བར་བྱུང་ཡང་རྩ་ནད་མེད་ཐ་མལ་ལྟར་གྱུར་ན་འཆི་བ་ཡིན་ཏེ། དེ་རྣམས་ཀྱང་རྩ་རྒྱུད་འགྱུར་ཞེས་བྱ་སྟེ་ནད་དང་
མི་མཚུངས་པའི་རྩ་བྱུང་བའི་ཕྱིར་ནའོ། །གཉིས་པ་རྩ་མ་ཚོང་བ་ནི། སྙིང་ལ་སོགས་པའི་རྩ་གང་རུང་རེ་མ་ཚང་
བ་སྟེ་གནས་དེར་འཕར་རྒྱུ་རྩ་བ་ནས་མེད་སོང་ཚེ་དེ་དག་དོན་སྣོད་རླུང་ཁྲག་ཉམས་ནས་འཆི་བ་དངོས་ཀྱི་ལྟས་
ཡིན་ཏེ་ལྗོན་པའི་རྩ་བ་ཉམས་པས་ལོ་འབྲས་ཀྱང་རྒུད་པ་ལྟར་དོན་རང་རང་གི་འབྱོར་པ་ལའང་རྟགས་འོང་བས་ན།
602



ནང་གི་དོན་རང་རང་དང་འབྲེལ་བའི་འབྱོར་བ་ལྔ་པོ་མིག་ལམ་དུ་མངོན་པ་ཕྱི་ཡི་རྟགས་ལའང་དཔག་པར་བྱ་སྟེ།
དེ་གཉིས་མཚུངས་ན་ནི་འཆི་རྩ་དངོས་ཡིན་ལ། གཞན་དུས་རྒྱུན་རྩ་མི་ཚང་པའང་སྲིད་པ་གོང་དུ་བཤད་པ་བཞིན་
ནོ། །ཇི་ལྟར་དཔག་ཅེ་ན། ༡ སྙིང་རྩ་མ་ཚང་ན་སྙིང་དང་འབྲེལ་བའི་འབྱོར་པ་ནི་ལྕེ་ཡིན་པས་ནང་དུ་སྙིང་གི་རླུང་
ཁྲག་ཉམས་པའི་གནད་ཀྱི་དེའི་འཕར་རྩའང་མི་ཚང་བ་ཡིན་ན། དེའི་ཚེ་ཕྱི་ན་མངོན་པའི་ལྕེ་ཡི་མདོག་ནག་པོར་
འགྱུར་ཞིང་གཞན་ཡང་མིག་འབུར་ཚུགས་སུ་ལྟ་བ་འབྱུང་ངོ༌། །དེ་ལྟར་ན་ནད་པ་དེ་ཞག་གཅིག་ན་འཆིའོ། །༢
དེ་བཞིན་དུ་གློ་རྩ་མ་ཚང་ན་གློ་བའི་འབྱོར་པ་སྣ་ཡིན་པས་སྣ་ཞོམ་པ་སྟེ་ཚུགས་མི་ཐུབ་པར་སྙེལ་ལ་སྣ་ཡི་ནང་གི་སྤུ་
གྱེན་དུ་ལོག་པ་འབྱུང་ངོ༌། །དེ་ནི་ཞག་གཉིས་ན་འཆིའོ། །༣ མཆིན་རྩ་མ་ཚང་ན་མཆིན་པའི་འབྱོར་པ་མིག་གྱེན་
དུ་ལྡོག་པ་དང་། གཞན་སྨིན་མའི་སྤུ་འཚོམ་པ་སྟེ་ཕན་ཚུན་ཐ་དད་དུ་གཟེང་ན་ཞག་གསུམ་ན་འཆིའོ། །༤ མཚེར་
རྩ་མེད་པ་དང་། དེའི་འབྱོར་པ་མ་མཆུ་ཐུར་དུ་འཕྱང་བ་དང་། གཞན་ཡང་ལྷེན་སྣའི་རུས་པ་ནང་དུ་ལྡིབ་ན་ཞག་ལྔ་
ན་འཆིའོ། །༥ མཁལ་རྩ་མ་ཚང་བ་དང༌། མཁལ་མའི་འབྱོར་པ་རྣ་བ་ཡིན་པས་དེ་ཚུགས་མི་ཐུབ་པར་མགོ་ལ་
འབྱར་ཞིང་མདོག་ཉམས་པ་དང་། །རྣ་སྦུབས་མཛུབ་མོས་འདན་ཚེ་འུར་འུར་གྲགས་པ་རྣ་བའི་སྒྲ་དེ་ཆད་པ་སྟེ་
མེད་པར་སོང་ན་དེ་ལྟར་ཐོག་མར་བྱུང་བ་ནས་བརྩིས་པའི་ཞག་བརྒྱད་ན་འཆིའོ། །
གསུམ། སྡོད་པ་ལ་ནི་གསུམ་སྟེ། །
༡ དོན་སྣོད་བྱེ་བྲག་པའམ་རྩ་སྤྱི་ལའང་ནད་ཀྱི་དབང་གིས་སྡོད་པ་ནི། ཆེར་ན་དུས་སྡོད་པ་དང་། གང་ན་
བའི་གནས་དེའི་རྩ་ལ་སྡོད་བྱུང་བའོ། །
༢ འདྲེ་སྡོད་ནི་གནས་དང་གྲངས་ལ་ངེས་པ་མེད་པར་སྡོད་པ་དང་རྩ་འཕར་ཚུལ་སོགས་ལའང་དྲག་དལ་སྣ་
ཚོགས་བྱེད་པ་ཅན་ནོ། །
༣ དེ་ལྟར་ནད་དང་གདོན་གྱིས་སྡོད་པ་མིན་པར། རྩ་ཡི་འཕར་གྲངས་དུ་ལ་སྡོད་པའི་གྲངས་དེ་ཡི་དུས་ཀྱི་
སྟེང་ནས་ངེས་པར་སྡོད་པ་སྟེ། རྟག་ཏུ་གསུམ་མམ། བཅུ་ལ་སོགས་པ་ངེས་ཅན་དུ་སྡོད་པ་ན། དེ་དུས་སམ་སླར་
ཡང་རུང་སྟེ་འཆི་སྡོད་ཡིན་ནོ། །གལ་ཏེ་འདྲེ་སྡོད་ཡིན་ཀྱང་འདྲེ་ལ་ཡས་བྱིན་པ་སོགས་ཀྱིས་གདོན་བཅོས་དང་།
ནད་ལ་སྨན་གྱིས་བཅོས་བྱས་པས་སྡོད་དེའང་མེད་སོང་ན་དེར་ཟད་ལ། དེ་ལྟར་བྱས་ཀྱང་རྩ་སྡོད་ལ་ནི་སྔར་ལྟར་
སྐྱེད་ཅིའང་མེད་ན་ཅིས་ཀྱང་འཆི་བར་འགྱུར་རོ། །ནད་ཀྱི་རྐྱེན་ཁ་ལས་རྩ་གཏིང་དུ་བྱིངས་ནས་མེད་སོང་བ་དང་།
སྐྲག་དངངས་སོགས་གློ་བུར་གྱི་རྐྱེན་གྱིས་རྩེ་གབ་སྟེ་མི་མངོན་པ་དང་། གདོན་དྲག་པོའི་ཆོ་འཕྲུལ་གྱིས་སྦོས་པའི་
603



སྟོབས་ཀྱིས་རྩ་བལྟ་རྒྱུ་མེད་པར་གྱུར་ཀྱང་འཆི་བའི་ངེས་པ་མེད་དེ་ཕལ་ཆེར་འཚོ་བའང་ཡོད་པས་ལེགས་པར་
བརྟག་དགོས་སོ། །
བཅུ་གཉིས་པ། གདོན་རྩ་ལ་བརྟག་ཚུལ།
གདོན་གྱི་རྩ་ནི་རྩ་རྒྱུད་སྟོད་སྨད་སོགས་དྲག་དལ་ལ་སོགས་པ་མི་སྙོམས་པ་དང་། རེས་དལ་རེས་བྲེལ་ལ་
སོགས་པ་ལྟ་བུ་འགྱུར་ལྡོག་མང་བ་དང་། གནས་དང་གྲོངས་ལ་ངེས་པ་མེད་པའི་སྡོད་པའམ་འཐེན་པའམ་ལྕམ་
དྲལ་ལ་སོགས་པར་བྱེད་པ་སྟེ། དེ་ཡང་སྐྱོན་གྱི་ཆ་ཅི་རིགས་པ་དེ་དག་སྙིང་གི་རྩ་ལ་འབྱུང་བ་མང་ན་རང་གིས་
བརྟེན་པའི་ལྷ་སྲུང་མ་མཉེས་པའམ་རྒྱལ་པོ་དག་གིས་གནོད་པར་བརྟག། གློ་བའི་རྩ་ལ་བྱུང་ན་ཀླུ་བདུད་དང་ཀླུ་
བཙན་གྱིས་གནོད་པ་དང་། མཆིན་པར་ས་བདག་དང་དམ་སྲི་དང་གྲེ་མོ་སྟེ་ཤི་འདྲེ་མོ་ཡི་གནོད་པ་དང་། མཚེར་
པར་ཤི་འདྲེ་ཕོ་དང་གཉན་དང་ས་བདག་གིས་གནོད་པ་དང་། མཁལ་མ་གཡས་ལ་ཀླུ་དང་གཉན་གཡོན་ལ་མཚོ་ལ་
གནས་པའི་སྨན་མོ་དང་ཀླུ་བསེན་མོའི་གནོད་པར་བརྟག རྩ་རྒྱུད་ཤེད་ཆེ་ཞིང་འཕར་ཐག་རིང་ལ་མི་གྲུང་བ་སྟེ་མི་
གསལ་བའམ་མ་ངེས་པ་ཅན་ལག་གཡས་ཀྱི་རྩ་ལ་བྱུང་ན་ཕོ་གདོན་གྱི་གནོད་པ་དང་། ཆུང་ཐུང་མི་གྲུང་བ་གཡོན་
ལ་བྱུང་ན་མི་གདོན་གནོད་པར་བཟུང་བར་བྱའོ། །ནད་སོ་སོའི་བདག་པོ་ཡི་གདོན་ནི། རླུང་ཡིན་ཚད་ལ་རྒྱལ་པོས་
གནོད་པ་སོགས་གཞུང་ལྟར་གོ་སླ་ལ། གང་གིས་གནོད་པ་ངོས་ཟིན་ནས་བོན་ལུགས་ཀྱི་གཏོ་དང་མདོས་ཀྱི་བརྔན་
པ་དང་། དྲག་པོའི་སྒོ་ནས་བསྐྱེད་པ་དང་། སྲུང་བའི་འཁོར་ལོ་སོགས་བསྒོམས་ཏེ་ལྷའི་བྱིན་རླབས་བྱ་བ་དང་། རྒྱལ་
བའི་བཀའ་བསྒྲགས་པ་དང་། མཆོད་སྦྱིན་དང་ཚུལ་ཁྲིམས་སྲུང་བ་སོགས་བསོད་ནམས་བསགས་པ་དང་སོགས་
པའི་སྒྲས་སྦྱིན་སྲེག་དང་གཏོར་མ་ལ་སོགས་པས་ཞི་དྲག་གི་ཐབས་ཇི་ལྟར་རིགས་པ་བཞིན་སོ་སོའི་ཡུལ་ལུགས་ལ་
གྲགས་པ་དང་འཚམ་པར་བཅོས་པར་བྱའོ། །
བཅུ་གསུམ་པ། ཚེ་རྩའམ་བླ་རྩ་ལ་བརྟག་ཚུལ།
ཚེ་རྟགས་བླ་ཡི་རྩ་ལ་བརྟག་པ་ནི། རང་གི་སེམས་ལ་རང་དབང་མ་ཐོབ་པར་འཁྲུལ་བའི་དབང་དུ་སོང་སྟེ་
འཁོར་བའི་བདེ་བ་ལ་ཕྱིར་བལྟས་ཤིང་ཆགས་པའི་དབང་གིས། མ་རིག་པ་སོགས་ཉོན་མོངས་པ་དང་། དེའི་དབང་
604



གིས་ལས་བསགས་པའི་འབྲས་བུར་གྱུར་བའི་ཟག་བཅས་ཀྱི་ལུས་ངན་བླངས་པ་ཡིས། འདི་ལྟར་ཚེ་གནས་པ་དང་
སྲོག་མི་འགག་པའི་རྟེན་དུ་བླ་རྩ་འཁྱམ་པོའང་བྱུང་བ་སྟེ། དཔེར་ན་མིག་ཤེས་ཀྱི་རྟེན་དུ་མིག་དབང་བྱུང་བ་བཞིན་
དུ། ཚེ་སྲོག་གི་རྟེན་དྭངས་མའི་རླུང་དང་ཐིག་ལེ་རྣམ་ཤེས་དང་འགྲོགས་པ་ལ་བླ་ཞེས་བྱ་སྟེ། དེ་གང་ནས་རྒྱུ་ཞིང་
འཁྱམས་པར་བྱེད་པའི་རྟེན་ནམ་ལམ་ལྟ་བུ་ལག་པའི་མར་ཟུར་གྱི་འཕར་རྩ་འདི་བྱུང་སྟེ། འདི་ཡང་བླ་གནས་པ་
དང་མི་གནས་པའི་རྗེས་སུ་མཐུན་པར་གཡོ་འགྱུར་ཅན་ཡིན་པས་འཁྱམས་པོ་ཞེས་བྱའོ། །དེའི་ཕྱིར་ན་བླ་རྩི་འདི་
སྐྱོན་མེད་པར་གནས་ན་རྟེན་བླ་དང་དེ་ལ་བརྟེན་པའི་ཚེ་ཡང་རང་མལ་དུ་གནས་ལ། བླ་རྩ་འདི་འགྱུར་ལྡོག་བྱེད་ན་
ཚེ་ཡང་མི་བརྟན་ཏེ་ཚེ་སྲོག་ནི་བ་ལ་བརྟེན་ཞིང་བླ་ནི་རྩ་འདི་ལ་གནས་པའི་ཕྱིར་རོ། །བླ་རྩ་བྲོས་པ་སྟེ་རང་གི་
གནས་ནས་མི་མངོན་པར་སོང་ན་བླ་ཚེ་ཡར་ཏེ་འཆི་བ་ཡིན་ལ། དེར་ཡང་ཚེ་སྒྲུབ་པའི་ཆོ་ག་དང་། འཆི་བསླུ་བྱས་ན་
སླར་བླ་རང་གནས་སུ་ཁུག་ཅིང་དེའི་དབང་གིས་བླ་རྩ་ཡང་སྔར་ལྟར་སོར་ཆུད་པ་སྲིད་པ་ཙམ་ཡིན་ནོ། །གལ་ཏེ་ཆུ་
རྒྱུས་ཀྱི་བར་རང་གནས་ཡར་མར་དུ་འབྲོས་སྲིད་པས་ཕར་ཚུར་སོང་ཡང་། ཡར་ཟུར་ཆུ་བ་དང་མར་ཟུར་རྒྱུས་པའི་
འོག་ཏུ་བཙལ་ཀྱང་མི་རྒྱུ་བར་འཕར་རྒྱུ་མེད་སོང་ན་བན་བོན་ཡིན་ན་རང་གི་སྲུང་མ་བདུད་དུ་བབ་པའམ་སྐྱེ་བོ་
ཡིན་ན་གཞན་གྱི་ཟོར་ཁ་ཕུར་ཁ་ཟུག་པའམ། ཡང་ན་ཀླུ་གཉན་དང་འགྲས་པ་ཡིན་ནོ། །ཕོ་ལ་བླ་རྩ་གཡས་པ་
འཁྱིག་ཅིང་སྡོད་པ་བྱུང་ན་ཕའམ་སྤུན་ཟླ་འཆི། གཡོན་པ་འཁྱིག་ཅིང་སྡོད་པ་བྱུང་ན་རང་གི་བུ་སྨད་འཆི། གཡས་
གཡོན་གཉིས་ཀ་འཁྱིག་ཅིང་སྡོད་ན་རང་ཉིད་གྲི་རུ་འཆི་བ་ལྟ་བུ་འབྱུང་ངོ༌། བླ་རྩ་ལ་དུས་རྒྱུན་རྩ་སྐྱོན་ཆེན་པོ་མེད་
ཀྱང་། སྐབས་རེའམ་ཐེངས་གཅིག་ཙམ་རེ་སྡོད་བྱུང་ན་གོད་ཁའམ་གཞན་མ་ཉེས་ཁ་ཡོག་སོགས་འབྱུང་ངོ༌། །བུད་
མེད་ཀྱི་བླ་རྩ་གཡས་པ་འཁྱིག་ཅིང་སྡོད་ན་ཁྱོ་བོའི་ཕྱོགས་ཏེ་མདུན་སྣ་སའི་ཕྱོགས་ཀྱི་མི་འཆི་བ་སོགས་འབྱུང་།
གཡོན་པར་འཁྱིག་སྡོད་བྱུང་ན་རྒྱབ་ཕ་མིང་ཕྱོགས་ཀྱི་མི་ཞིག་འཆི་བ་སོགས་ཕ་དང་མིང་པོ་ལ་ངན། གཉིས་ཀ་
འཁྱིག་ཅིང་སྡོད་ན་བུད་མེད་དེའི་བུའམ་ཁྱོ་ཕོ་འཆི། བླ་རྩ་ནང་སྟོང་ཞིང་འཕར་བའི་འཕྲོ་ལ་འཕར་བ་ཇེ་ཞན་བརྒྱལ་
བ་ལྟར་འཕར་རྒྱུ་མེད་སོང་བ་བྱུང་ན་གོད་ཁ་དང་བློ་སྟོང་འོང་ལ། ཐང་བ་སྟེ་གྲིམས་པ་དང་། འཁྲིག་པ་སྲིན་རྩར་
བཤད་པ་ལྟར་འོང་ན་ཁ་སྨྲས་འོང་ངོ༌། །མལ་མི་ཐུབ་པ་ཞེས་བླ་རྩེ་རང་གནས་སུ་མི་སྡོད་པར་ཕར་འགྲོ་ཚུར་འགྲོ་
བྱུང་ན་གདོན་གྱི་རྩ་ཡིན་ཏེ་དེ་ཡང་རྩ་སྦོམ་ལ་འཁྲུག་པ་སྟེ་ཤེད་ཆེ་ཞིང་རྒྱས་པ་ལྟ་བུ་བྱུང་ན་ཕོ་གདོན་དང་། འཕར་
ཐག་ཐུང་ལ་རྩུབ་པ་བྱུང་ན་མོ་གདོན་གྱི་ངོ་ཡིན་ནོ། །བླ་རྩ་ལ་སྐྱོན་གང་ཡང་མེད་ལ་སྔ་མ་ལྟ་བུར་སྙོམས་པར་ལན་
བརྒྱུར་འཕར་བ་བྱུང་ན་ནི། མི་དེ་ལོ་བརྒྱ་ཐུབ་སྟེ་སྐྱོན་མེད་སྙོམས་པར་ལྔ་བཅུ་བར་འཕར་ན་ལོ་ལྔ་བཅུ་བར་ཐུབ་པ་
སོགས། དེ་བཞིན་དུ་སྐྱོན་མེད་པའི་འཕར་རེས་ལོ་རེ་ཐུབ་པར་བཤད་དེ་སྐྱོན་མེད་སྙོམས་པར་ཅི་ཙམ་འཕར་བའི་
605



གྲངས་དེ་ཙམ་གྱི་ལོ་ཡི་བར་དུ་དགེ་ཞིང་འཚོལ། སྐྱོན་བྱུང་བ་དེ་དེའི་མཚམས་ན་ཀེག་འབྱུང་ངོ༌། །རྩ་བརྟག་པའི་
ཚུལ་ཇི་སྐད་བཤད་པ་དེ་ལྟར་ཡིད་ཀྱིས་རྟོག་ཅིང་རྩ་ལ་རེག་བཞིན་པའི་སྨན་པ་དེ་ནི་འཕྲིན་བསྐུར་བའི་སྒྲ་ལ་ཉན་
པ་དང་སྟེ། ཇི་ལྟར་ན་སྒྲ་ལ་གཅིག་ཏུ་བསྒྲིམས་ནས་ཡིད་གཏད་ཅིང་དེའི་དོན་ལ་རྗེས་སུ་དཔྱོད་པ་བཞིན་དུ་འདིར་
ཡང་ཤེས་པ་ཡུལ་གཞན་ལ་མ་ཡེངས་པར་བརྟག་བྱའི་དོན་རྩ་ཡི་འཕར་ཚུལ་སོགས་ལ་གཅིག་ཏུ་བསྡུས་ནས། འདི་
ནི་འདི་ལྟ་བུའོ་ཞེས་རྩེ་ལས་རྗེས་སུ་དཔགས་པའི་རྣམ་པར་དཔྱད་པ་སྤྲོ་བའམ་འགྱེད་པར་བྱའོ། །ཞེས་སོ། རེག་
པ་རྩའི་མདོའི་རྣམ་པར་བཤད་པའོ། ། །
བརྡ་འགྲོལ། .
༡ མཉྩ་ཤྲཱི། - འཇམ་དཔལ།
༢ བྷོ་ཥ་ཛུ། — སྨན་པ།
༣ རཱ་ཛཱ། - རྒྱལ་པོ།
༤ ཕྲིན་ལས། – མཛད་སྤྱོད་ཀྱི་འཕྲོ་འདུ། དཔེར་ན་མཛད་པ་ཕྲིན་ལས་ཞེས་པ་ལྟ་བུའོ། །
༥ འཚོ་མཛད་། – འགྲོ་བ་ནད་པ་རྣམས་ཀྱི་ལུས་སྲོག་འཚོ་བར་མཛད་མཁན་སྨན་པའི་མིང་གི་རྣམ་གྲངས་ཤིག་
༦ གླེང་བསླངས། – གླེང་སློང་བ་ཞེས་གཏམ་གླེང་གི་གཞི་དངོས་སུ་འགོ་ཚུགས་ཏེ་དྲི་བ་བྱེད་པ་ལ་བྱའོ། །
༧ གླེང་གཞི། – གླེང་མོའམ་གཏམ་གྱི་ཆེས་ཐོག་མའི་གཞི་ཚུགས་སའམ་འབྱུང་གཞིའི་མིང་ངོ་། །
༨ ལྟར་སྣང་འཕྲལ་གྱི་ནད། -- སྨན་བཅོས་མ་བྱས་ཀྱང་རང་བཞིན་གྱི་ཞི་བར་འགྱུར་ཞིང་སྐབས་འཕྲལ་དུ་
འབྱུང་བའི་ནད་རིགས་ཆུང་ངུའི་རིགས་ཀྱི་མིང་ངོ༌། །
༩ གཞན་དབང་སྔོན་ལས་ཀྱི་ནད། - སྐྱེ་བ་སྔ་མ་རྣམས་སུ་རང་དང་རིགས་གཅིག་པའམ་མི་གཅིག་པའི་འགྲོ་
བ་གཞན་ལ་གནོད་པའི་ལས་གང་བསགས་པ་དེའི་དབང་ལས་གྱུར་པའི་རྣམ་སྨིན་གྱི་འབྲས་བུ། ད་རེས་
ཀྱི་སྐྱེ་བ་འདིའི་ལུས་ཀྱིས་ཉམས་སུ་མྱོང་དགོས་པ་སྟེ་སྨན་དཔྱད་དང་རིམ་འགྲོ་སོགས་ཆོ་ག་གང་གིས་
ཀྱང་བཟློག་ཏུ་མེད་པར་འཆི་བར་འགྱུར་བའི་ནད་རིགས་ཀྱི་མིང་ངོ༌། །
༡༠ ཡོངས་གྲུབ་ཚེ་ཡི་ནད། – ཚེ་འདིའི་ལུས་ཀྱི་ཟུངས་དང་ཉེས་པ། དྲི་མ་གསུམ་འཕེལ་ཟད་འཁྲུགས་པ་གང་
རུང་ལས་ནད་ཀྱི་རྒྱུ་ཡོངས་སུ་གྲུབ་ཅིང་སྨན་དཔྱད་ཀྱི་ཆོ་ག་ཚུལ་བཞིན་བརྟེན་ན་འཚོ་བ་དང་མ་
606



བརྟེན་ན་འཆི་བར་འགྱུར་བའི་ནད་རིགས་ཀྱི་མིང་ངོ༌། །
༡༡ ཀུན་བརྟགས་གདོན་གྱི་ནད། – དོན་དམ་དུ་རང་གཞི་རང་ངོ་ཤེས་པར་གྱུར་ན་ལྷ་དང་འདྲེ་ཞེས་པ་མེད་
ཀྱང་། ཀུན་རྫོབ་འཁྲུལ་བའི་སེམས་ཀྱིས་རྣམ་པ་ཀུན་ཏུ་བཏགས་ཤིང་ཕན་གནོད་སྒྲོ་བཏགས་བྱས་པ་
ལས་བྱུང་བའི་འབྱུང་པོ་མི་མ་ཡིན་སོགས་གནོད་པ་གཏོང་བའི་ནད་གཟའ་གདོན་དང་རྒྱལ་གདོན།
ཀླུ་གདོན་ལྟ་བུས་རྒྱབ་རྟེན་བྱས་པའི་ནད་རིགས་ཀྱི་མིང་ངོ་། །
༡༢ འཁྲུལ་གཞི་གལ་འགག་བཞི། - ནད་ཚ་གྲང་གི་ནོར་འཕྲང་བསལ་བའི་གཞི་དོ་གལ་ཆེ་བའི་གནད་འགག་
བཞི་སྟེ། ཕྱིའི་རྟགས་དང་ནང་གི་ངོ་བོ་གཉིས་ཀ་ཚ་བ་ཡིན་པ་དང༌། ཕྱིའི་རྟགས་དང་ནང་གི་ངོ་བོ་
གཉིས་ཀ་གྲང་བ་ཡིན་པ། ཕྱི་རྟགས་ཚ་ཡང་ནང་གི་ངོ་བོ་གྲང་བ་དང་། ནང་གི་ངོ་བོ་ཚ་ཡང་ཕྱི་རྟགས་
གྲང་བ་བཅས་སོ། །
༡༣ གསོ་ཚུལ་དགུ། – སྨན་པས་ནད་ཀྱི་སྣང་ཚུལ་དང་གནས་ཚུལ་དངོས་ལ་བལྟོས་ནས་གསོ་བའི་ཚུལ་མི་འདྲ་
བ་དགུ་ལ་དཔེ་དོན་སྦྱར་ནས་བཤད་པའི་བསྡུས་མིང་སྟེ། དཔེར་ན་མ་རྟོགས་དོགས་བཅས་གདངས་
མ་ཐོབ་པའི་ནད། །བྱི་ལ་འཇབ་པ་ལྟ་བུའི་སད་མདས་བཅོས་ཞེས་པ་ལྟ་བུ་སོགས་སོ། །
༡༤ གསོ་ཐབས་ལམ་ལེན་བཅོ་བརྒྱད། ཡ ནད་ལ་གཉེན་པོ་སྤྲོད་པའི་གསོ་ཐབས་ལག་ལེན་རྣམས་མདོར་
བསྡུས་ན། ཐང་ཕྱེ་རིལ་བུ་ལྡེ་གུ་སྨན་མར་ཏེ་ཞི་བྱེད་སྨན་གྱི་སྡེ་ཚན་ལྔ་དང༌། སྣུམ་འཆོས་བཤལ་སྐྱུགས་
སྣ་སྨན་འཇམ་རྩི་ནུ་རུ་ཧ་སྟེ་སྦྱོང་བྱེད་ལས་ཀྱི་སྡེ་ཚན་བདུན། གཏར་བསྲེག་དུགས་ལུམས་བྱུགས་པ་
ཐུར་མ་སྟེ་འཇམ་རྩུབ་དཔྱད་སྡེ་དྲུག་བཅས་དྲིལ་བས་བཅོ་བརྒྱད་དོ། །
༡༥ སྡོམ་ཚིག– དོན་མང་པོ་རྣམས་ཚིག་ཉུང་ངུར་བསྡུས་ནས་བཤད་པའི་དོན་ནོ། །
༡༦ ལྟོ་ཆག– ཟས་སོགས་ལྟོ་ཆས་བརྟེན་པའི་ཚད་དང་དུས་ཚོད་ལྟར་མ་བྱུང་བའམ་རྩ་བ་ནས་ཆག་པ་ལ་ཟེར།
༡༧ མཁྲིག་མ། – ལག་ངར་དང་ལག་མགོའི་འབྲེལ་མཚམས་ལག་སྐེའི་ཚིགས་ཀྱི་མིང་ངོ་། །
༡༨ ཚོན་གང་། -- ནད་པ་རང་གི་མཐེ་བོང་གི་ཚིགས་མཚམས་དང་སེན་མོའི་དྲེག་པ་དཀར་ནག་གི་མཚམས་ཀྱི་
བར་ཆ་ལ་ཚོན་གང་ཞེས་གཞལ་བྱེད་ཚད་དོ། །
༡༩ རུས་པ་འབུར་པོའི་ལྡེབས། – ལག་སྐེའི་ནང་ཟུར་དུ་ཡོད་པའི་ལག་ངར་རུས་པའི་ཟུར་འབུར་ཅུང་ཟད་
ཡོད་པའི་ཐད་ཀྱི་ནང་ལྡེབས་ལ་ཟེར།
༢༠ དབྱར་སྐད། – འབྲུག་གི་སྒྲ་ལ་གོ་བ་ཡིན།
607



༢༡ རྒྱང་གྲགས། – ཐག་རིང་ཐུང་གི་ཚད་འཛིན་བྱེད་དེ་གཞུ་འདོམ་ལྔ་བརྒྱ་ལ་རྒྱང་གྲགས་གཅིག་ཟེར་རོ། །
༢༢ རྒྱ་སྲང་། – ཁྲོམ་གཞུང་རྒྱ་ཆེ་སའི་སྲང་ལམ་མི་ཚོགས་རྒྱས་ས་ལྟ་བུར་གོ་
༢༣ བླ་རྩ། -ཚེ་མི་འགྱུར་བ་དང་སྲོག་མི་འགག་པའི་རྟེན་བྱེད་པའི་དྭངས་མའི་རླུང་དང་། ཐིག་ལེ། རྣམ་ཤེས་
བཅས་ལྷན་གཅིག་ཏུ་འགྲོགས་པའི་རྩེ་ལ་བྱ་སྟེ། རྟེན་ལག་པའི་མཁྲིག་མའི་མར་ཟུར་གྱི་འཕར་རྩ་
ལ། བརྟེན་པ་བླ་ཁམས་གནས་པའི་ཆ་ནས་བླ་རྩ་ཞེས་བརྗོད་པའོ། །
༢༤ བྱང་ཆུབ་སེམས་རྩ། – དཔེ་དོན་སྦྱར་ནས་བཏགས་པའི་ནད་མེད་ཀྱི་རྩ་རྒྱུད་འཇམ་ལ་དལ་བར་འཕར་བ་
ཞིག་གི་མིང་སྟེ། རྩ་འདིའི་ཁམས་ཀྱིས་རིགས་རྒྱུད་བསྐྲུན་མི་ནུས་པས་བྱང་ཆུབ་སེམས་རྩའམ་མ་ནིང་
གི་རྩ་ཞེས་བྱའོ། །
༢༥ དྲུང་གསུམ། – རང་གི་དྲུང་ན་གནས་པའི་མི་གསུམ་སྟེ། ཁུ་བོ། ཞང་བོ། ཚ་བོ་གསུམ་ལ་གོ
༢༦ བྱིའུ་ཅོ་གཡས་ སྐམ་ས་ལ་གནས་པའི་བྱེའུ་ཆུང་གི་རིགས་ཤིག་སྟེ། དཔྱིད་དུས་སུ་མཁའ་ལ་ཐད་ཀར་འཕུར་
ནས་འདེགས་འགྲོ་བ་དང་ཡང་སྐད་སྒྲོག་བཞིན་མར་བབས་ཡོང་བའི་ལུས་བོང་ཆུང་ལ་ལུས་སྟོད་སྤུ་
མདོག་སྐྱ་བོའི་ཐོག་ཁམ་ཐིག་ཡོད་པ། ལྟོ་བ་དང་བརླ་ཐེར་རྒྱུད་ཀྱི་ཐིག་ལེ་ཞིབ་ལ་ཉུང་ཞིང་དཀར་སྐུ་
ཡིན། ས་ཆ་ལ་ལས་དེ་ལ་བྱིས་དྲོས་གྲགས་ཟེར་ཏེ་ས་ཆུ་དྲོས་ཚེ་སྐད་སྒྲོགས་ཤིང་གྲགས་པའི་ཕྱིར།
༢༧ བྱེའུ་འུར་པ། – རྒྱ་ནག་སོགས་ཚ་རོང་གི་ཡུལ་རྣམས་སུ་སྟོན་ཚད་རྒྱས་དུས་བྱེའུ་སྒྲ་འབྱིན་པ་ཞིག་ཡིན་
ནམ་འདོད་ཀྱང་ལ་ལས་སྟོན་དུས་གཤོག་པས་སྒྲ་འབྱིན་པ་ནི་ཆ་ག་པའི་རིགས་ལས་ཆེ་ཤོས་ཤིག་སྟེ་
ཚད་ཅི་ཙམ་ཆེ་ན་དེ་ཙམ་གྱི་སྒྲ་འབྱིན་པར་བྱེད་པའི་འབུ་རིགས་ཡིན་པར་འདོད་དོ། །
༢༨ བྱིད་པོ། – ཆ་ག་པ་དང་དོན་གཅིག་སྟེ་ཕྱིར་སྒྲ་དང་བཅས་ཅུང་ཟད་འཕུར་ཞིང་མཆོང་འགྲོས་བྱེད་པའི་འབུ་
ཞིག ལ་ལས་རྒྱུ་མཆིལ་མགོ་དམར་རེད་ཟེར་སྲོལ་ཡང་འདུག
༢༩ ཆུ་བྱ་མཐིང་རིལ། – ཆུ་བྱ་མདོག་དཀར་ཞིང་རྐང་པ་དམར་ལ་སྐད་སྙན་པར་སྒྲོག་པ་ཞིག་དེང་སང་རྒྱ་ནག་
སྐད་དུ་ཨུག་ཟེར་རོ། །གཞན་དུ་ཀ་དམ་པ་ཞེས་ཀྱང་བྱའོ། །
༣༠ ཤཱ་བ་ནག་པོ། – རི་དྭགས་ཤྭ་བ་སྟེ། དེ་ལའང་རིགས་མང་པོ་ཡོད་པ་ལས་འདིར་ཤུ་ནག་སྟེ་གཙོ་བོ་ནགས་
ཚལ་ཆེན་པོར་གནས་ཤིང་དགུན་དུས་གྲང་ངར་ཆེས་ཆེ་བའི་དུས་སུ་ཀུ་དེང་ཟེར་བའི་སྒྲ་ཕྲ་ལ་རིང་བ་
གཏོང་མཁན་ཞིག་ལ་གོ་དགོས་སོ། །
༣༡ བྱེའུ་ནས་ཟན། – བོད་ཡུལ་གྱི་མཚིལ་པ་ནས་ཟན་ཏེ་ཁང་པའི་གསེབ་ཏུ་རྒྱུན་སྡོད་བྱེད་པའི་བོད་མཚིལ་སྐྱ་
608



སྦྱབ་ཟེར་བ་དེའོ། །
༣༢ ཉིན་ཞག– ཉི་མས་ས་གཞིའི་གླིང་ལ་བྱ་བ་བྱེད་པའི་རྒྱུ་མཚན་གྱིས་འཇོག་པས་དེ་རིང་ནམ་ལངས་ཏེ་ལག་
རིས་མཐོང་བ་ཙམ་ནས་ཕྱི་ཉིན་ནམ་ལངས་ལག་རིས་བའི་བར་ལ་དབུགས་ཁུག་པ་ཉི་ཁྲི་ཆིག་སྟོང་
དྲུག་བརྒྱ་སྟེ་ཆུ་ཚོད་དྲུག་ཅུ་ཐམ་པའམ་དེང་སྐབས་ཀྱི་ཆུ་ཚོད་ཉེར་བཞི་ཡོད་པའི་དུས་དེར་ཟེར།
༣༣ ཚེས་ཞགས། - ཟླ་བའི་ཆ་ཤས་འཕེལ་འགྲིམ་གྱི་སྒོ་ནས་འཇོག་སྟེ་ཡར་ངོར་འཕེལ་ཆ་བཅོ་ལྔ་དང་། མར་ངོར་
འགྲིབ་ཆ་བཅོ་ལྔའི་ཆ་རེ་སྟེ་འགྲིབ་པའམ་འཕེལ་བའི་ཡུན་ཚད་ལ་བརྗོད། །
༣༤ ཁྱིམ་ཞག ཉི་མ་ཁྱིམ་རེར་འཕོ་བའི་ཡུན་ཚད་དེ་སུམ་ཅུར་བགོས་པའི་ཆ་ཤས་གཅིག་ལ་གོ་ཆོག
༣༥ ། - འདི་ལ་ཝ་ཟུར་ཡོད་མེད་ཀྱི་འབྲི་སྲོལ་ཀུན་འདུག སྤྱིར་ཕྱུ་ནི་གཡང་ངམ་དཔལ་ལམ། ཕུན་སུམ་
ཚོགས་པའི་ཆའམ། དབང་ཐང་ངམ་བཀྲ་ཤིས་པའི་ཆ་ཞིག་ལ་ངོས་འཛིན་ཞེས་འབྱུང་ལ། སྐབས་
འདིར་ཕྱུ་ནི་སྔོན་ལྟས་ལེགས་ཉེས་སམ་ལྐོག་གྱུར་གྱི་རྟགས་མཚན་རྣམས་གསལ་བར་ལུང་སྟོན་ནུས་
པའི་བརྟག་ཐབས་ཤིག་ལ་གོ་དགོས། དཔེར་ན་ཁྱིམ་ཕྱུ་མགྲོན་ཕྱུ་སོགས་ལྟ་བུའོ། །
༣༦ རྨུགས་འཐིབ། - རིག་པ་གསལ་པོ་མེད་པར་འཐོམས་པ་ལ་གོ སྐབས་འདིར་རྩའི་གནས་ཚུལ་རྨུགས་ཤིང་
འཐིབ་པ་སྟེ་རྩ་གཏིང་དུ་བྱིང་བ་སོགས་མ་ཡིན་པར་རང་བཞིན་གྱིས་མི་གསལ་བ། རྩ་འཕར་ཚུལ་འདི་
འདྲ་དང་དེ་འདྲ་ཞེས་ངོས་འཛིན་བྱེད་མི་ཐུབ་པའོ། །
༣༧ ངོ་མཚར་རྩ་བདུན། – ཇུ་ཞགས་ཀྱི་མདུད་པ་དང་། ནག་རྩིས་ལུགས་ཀྱི་གབ་རྩེ་རྡེའུ། གཞན་ཡང་མོ་ཕྱ་པྲ་
སོགས་ལ་བརྟེན་མ་དགོས་པར་ནད་མེད་ཀྱི་མིའི་རྩར་བལྟས་པས་རང་གི་ཉེ་རིང་གི་བྱ་བ་དུས་གསུམ་
གྱི་ལེགས་ཉེས་སོགས་ཤེས་ཤིང་ལུང་སྟོན་ནུས་པས་ངོ་མཚར་ཞིང་ཁྱད་པར་དུ་འཕགས་པའི་རྩ་བརྟག་
ཐབས་བདུན་གྱི་མིང་ངོ༌། །
༣༨– མེ་ཆུ་གོ་ལྡོག་གི་བརྟག་ཐབས། མེ་འབར་བར་བརྟེན་ནས་ཆུའི་གནས་ཚུལ་ཤེས་པ་དང་ཆུ་ལ་བལྟས་ནས་
མེ་ཡོད་མེད་ཤེས་པ་ལྟ་བུ་སྟེ། ཐབ་ཐོག་གི་ཆུ་དྲག་ཏུ་ཁོལ་མཐོང་བར་བརྟེན་ཐབ་འོག་ན་མེ་འབར་བཞིན་
ཡོད་པ་ཤེས་ལ། ཐབ་འོག་གི་མེ་དྲག་ཏུ་འབར་བ་མཐོང་ཚེ་ཐབ་ཐོག་གི་སྣོད་ཁ་བཀབ་ཡོད་ཀྱང་ནང་གི་ཆུ་
ཚ་མོ་ཡིན་པ་ཤེས་པ་ལྟ་བུའི་དཔེས་སྒོ་ནས་བསྟན་པའོ། །
༣༩ བུ་རྩ། མངལ་དུ་བུ་ཆགས་ཡོད་པའི་སྦྲུམ་མའི་རྩ་ཡི་མིང་ཡིན། འཕར་ཚུལ་འབུར་ལ་འདྲིལ་བར་འཕར་
བའོ། །
609



༤༠ ཐ་མལ་བ། – ལུས་ཁམས་འབྱུང་བ་རྣམས་འཕེལ་ཟད་འཁྲུགས་གསུམ་དུ་མ་སོང་བར་བདེ་ཐང་དུ་གནས་
པའི་དོན་ནོ། །
༤༡ དཔངས་ཀྱི་ཚ་བ་ – ཁ་ཡི་ཚ་བ་སྟེ་རྩ་དྲག་ལ་རྒྱས་པར་འཕར་བ། ངོ་བོ་ནི་དཔངས་དང་གྲངས་ཀྱི་ཚ་བ་ནི་
འཁྲུགས་ཚད་དང་རིམས་ཚད་གསར་པ་ལྟ་བུ་ཡིན།
༤༢ གྲངས་ཀྱི་ཚ་བ། – གྲངས་ཀྱི་ཚ་བ་ནི་བར་གྱི་ཚ་བ་སྟེ་རྩ་འདྲིལ་ལ་མགྱོགས་པར་འཕར་བ། ངོ་བོ་ནི་གོང་
བཞིན་གསར་པ་ཡིན་ནོ། །
༤༣ ཕྱུགས་ཀྱི་ཚ་བ། – སྐུགས་ཀྱི་ཚ་བ་ནི་གཏིང་གི་ཚ་བའམ་རྙིང་པའི་ཚ་བ་ཡིན་ལ། རྩ་ནི་གྲིམས་ལ་མཁྲང་
བར་འཕར་བའོ། །སྤྱིར་ཚ་བ་ནི་དང་པོ་ཕྱི་ཤ་ལྤགས་དང་། བར་རུས་རྐང་། མཐར་ནང་དོན་སྣོད་ཀྱི་
གཏིང་རུ་རིམ་པར་འཇུག་པའོ། །གྲང་བའི་ནད་ཀྱི་འཇུག་ཚུལ་དེ་ལས་ལྡོག་པའོ། །
༤༤ གདགས་ཀྱི་རྩ་དང་སྲིབས་ཀྱི་རྩ། - གདགས་ཀྱི་རྩ་ནི་དོན་ལྔའི་རྩེ་ལ་གོ་བ་སྟེ་དོན་རྣམས་ཁྲག་རྒྱུ་བ་ཤས་
ཆེ་བས་རྩ་ཡང་ཚ་བ་དང་རྗེས་སུ་མཐུན་པས་གདགས་རྩ་ཞེས་ཟེར། སྲིབ་ཀྱི་རྩ་ནི་སྣོད་དྲུག་གི་རྩ་ལ་གོ་
བ་སྟེ་སྣོད་རྣམས་ནི་རླུང་རྒྱུ་བ་ཤས་ཆེ་བས་རྩ་ཡང་གྲང་བ་དང་ཆོས་མཐུན་པའི་འབྱུང་བའི་རྐྱེན་གྱིས་
སྲིབ་ཀྱི་རྩ་ཞེས་སོ། །
༤༥ བླ། - ཚེ་སྲོག་གི་རྟེན་བྱེད་པའི་ཤིན་ཏུ་དྭངས་བའི་རླུང་དང་ཐིག་ལེ་རྣམ་ཤེས་དང་འགྲོགས་པའི་རྣམ་པ་
ཅན་ཏེ་གཙོ་ཆེར་ལག་པའི་མར་ཟུར་གྱི་འཕར་རྩ་ལ་རྟེན་བྱེད་ཅིང་རྒྱུ་བའོ། །
༤༦ ཚེ་སྒྲུབ། – ཚེ་གོང་དུ་སྤེལ་བའི་ཆོ་ག
༤༧ འཆི་བསླུ། – འཆི་བ་ཟློག་པར་བྱེད་པའི་ཐབས་ཀྱི་ཆོ་ག་ཞིག་སྟེ་སྐྱེས་བུའི་བླ་ཚེ་ཉམས་པ་དང་ཡར་བ་སོགས་
སླར་བསླུ་ཞིང་རང་གནས་སུ་འགུགས་ཏེ་སྐྱེས་བུའི་བླ་ཚེ་སྲོག་གསུམ་གཅིག་ཏུ་དགུག་པ་ནི་འཆི་
བསླུའམ་བླ་བསླུའི་ནང་དོན་ཡིན་ཞེས་གསལ་ལོ། །
༤༨ ཟོར་ཁ། - ཟོར་ནི་མཐུ་དང་འདྲ་སྟེ། སྔགས་ཟོར། གཏོར་ཟོར། མདའ་ཟོར། དམག་ཟོར། ཡུངས་ཟོར།
མཚེ་ཟོར་ལྟ་བུ་དབྱེ་ཡོད། ཟོར་ཁ་ནི་གཏོར་ཟོར་འཕེན་སའི་ཕྱོགས་སམ་ཁ་གཏད་ས་ལ་གོ
༤༩ ཕུར་ཁ། – ངན་སྨྲས་སམ་དམོད་གཏམ་གྱི་ཡུལ་དུ་གྱུར་པ་སྟེ་སྔགས་ཟོར་སོགས་ངན་སྔགས་ཀྱི་གནོད་པ་
གཏོང་བ་ལྟ་བུའོ། །
༥༠ ཀེག– དུས་ངེས་ཅན་ཞིག་གི་ནང་དུ་བར་ཆད་འབྱུང་བ་ལ་ཀེག་གམ་སྐག་ཀྱང་ཟེར་རོ། །
610



བསམ་གཞིག
༡ གདགས་སྲིབས་དབུགས་སྙོམས་ཞེས་པའི་གདགས་དང་སྲིབས་དེ་དོན་གང་ལ་འཇུག སྤྱིར་གདགས་
སྲིབས་ལ་འཇུག་སྒོ་དུ་ཡོད།
༢ ཕྱི་མཁྲིག་མའི་རྩེ་ལ་རེག་པས་ནང་དོན་སྣོད་སོགས་ཀྱི་གནས་ཚུལ་གསལ་བའི་རྒྱུ་མཚན་ཅི་ཡིན།
༣ ཚེ་སྲོག་དང་བླ་དང་བླ་རྩ་གསུམ་གྱི་བར་ཇི་ལྟར་འབྲེལ་ཡོད་གསལ་བཤད་བྱེད་དགོས།
611



སློབ་ཚན་སོ་གསུམ་པ། མཐོང་བ་ཆུ་ལ་བརྟག་པ།
དེ་ནས་ཡང་དྲང་སྲོང་རིག་པའི་ཡེ་ཤེས་ཀྱིས། དྲང་སྲོང་ཡིད་ལས་སྐྱེས་ལ་བོས་ཏེ་ཆུ་མདོའི་དོན་བཀའ་
བསྩལ་པ། མཐོང་བ་ཉིད་ཀྱི་སྒོ་ནས་ཇི་ལྟར་མེ་ལོང་ལ་གཟུགས་བརྙན་ཤར་བ་བཞིན་དུ་ཆུ་ལ་ནད་ངོས་བཟུང་བ་ལ།
སྔོན་འགྲོ་ནས་བཟུང་སྟེ་གདོན་ཆུའི་བར་གྱི་ས་བཅད་རྣམ་པ་བརྒྱད་ཀྱིས་ཆུ་བརྟག་ཚུལ་མདོར་བསྟན་པ་བཞིན་
དེའི་དོན་རྒྱས་པར་བཤད་པ་ལ།
དང་པོ་སྔོན་འགྲོ་ནི། སང་ཆུ་བལྟ་བའི་དོ་དགོང་གི་ནུབ་མོ་ནས། ཇ་དང་དར་བ་དང་ཆང་བསིང་རྗེས་ལ་ཆུ་
བརྒྱབ་པའི་སིང་པོ་སོགས་སྐོམ་པའི་རིགས་ཧ་ཅང་མང་དུ་འཐུངས་ན་དེའི་ཆུ་མདོག་སྐྱ་གླེག་སོགས་སུ་འགྱུར་བས་
སྤང་། ཧ་ཅང་ཁ་སྐོམ་པར་ཡང་སྡོད་པར་མི་བྱ་སྟེ་དེས་ཆུ་ཉུང་ལ་སྐ་ཞིང་སེར་བར་འགྱུར་རོ། །དེས་ན་སྐོམ་རན་
པར་འཐུང་བར་བྱ་ཞིང་བུད་མེད་དང་ཉལ་པོ་བྱེད་པ་ཡང་སྤང་བར་བྱ་སྟེ་ཉལ་པོ་བྱས་པའི་ཆུ་ནི་ཁུ་བ་དང་འདྲེས་
ནས་བ་གླང་གི་ཁ་ཆུ་ལྟར་ནལ་ནལ་པོ་རྟོགས་པ་ཅན་འབྱུང་ངོ༌། །གཉིད་ཆག་པ་དང་འགྲོ་འདུག་མང་དུ་བྱས་པ་
དང་སེམས་ལས་སྣ་ཚོགས་བྱས་པས་ཀྱང་རླུང་འཁྲུག་པས་ཆུ་ཡང་དེ་དང་འདྲ་བར་འབྱུང་བ་སྟེ། དེ་ལྟར་ཆུ་འཁྲུག་
པར་བྱེད་པའི་རྐྱེན་སྤང་བར་བྱའོ། །དེ་ཡང་སྨན་དང་ཟས་ཀྱིས་ཆུ་མདོག་འགྱུར་སླ་བས་ཟས་སྤྱོད་རྣལ་མ་ལས་ཆུ་
འགྱུར་བའི་ཟས་སྤྱོད་སྤང་ངོ༌། །དེ་ཡང་ནམ་སྟོད་དེ་མཚན་མོ་ཕྱེད་ཕན་ཆོད་ཀྱི་ཆུ་ནི་ཟས་ཀྱི་ཆུ་ཡིན་པས་དེ་བཏང་
སྟེ་ཕོ་བར་བྱས་ལ། དེ་ཚུན་ཆད་ནམ་སྨད་ཀྱི་ཆུ་ནི་ནད་དང་མཐུན་པའི་ཆུ་ཡིན་པས་དེ་བཏང་བ་ན་སྣོད་དུ་
བསགས་ཏེ་དེ་ལ་བལྟ་བར་བྱའོ། །
གཉིས་པ། ལྟ་བའི་དུས་ནི། མདོག་དང་རླངས་པ་ཀུ་ཡ་རྣམས་གསལ་བོར་མཐོང་ནས་བརྟག་པའི་ཕྱིར།
ནམ་ཞོགས་པ་ན་སྣོད་ལ་ཉི་མའི་འོད་མདངས་ཐོག་པ་བྱུང་དུས་བརྟག་གོ །
གསུམ་པ་ཆུ་བལྟ་བའི་སྣོད་ཀྱི་ཁྱད་པར་ནི། ཆུ་ཡི་མདོག་གཞན་དུ་སྣོད་ཀྱིས་མི་བསྒྱུར་བའམ་མི་འགྱུར་བའི་
ཕྱིར་དུ། དཀར་ཡོལ་དང་འཁར་དཀར་གྱི་གཞོང་བ་དང་། ལྕགས་དཀར་གྱི་སྣོད་དུ་བརྟག་གོ། ། རྫ་མའི་སྣོད་དུ་ནག་
པོ་དང་ཟངས་སྣོད་དུ་དམར་པོ་དང་། ར་གན་དུ་སེར་པོ་དང་དམར་ཡོལ་ཏེ་ནང་དམར་བའི་རྡོ་ཡི་ཞལ་བུ་རུ་དམར་
པོར་འགྱུར་བ་སོགས་ཆུ་ཡི་མདོག་འགྱུར་བས་སྤང་ངོ་། །འོན་ཀྱང་རྫ་མ་ལ་སོགས་པ་དེ་དག་ཏུ་ཆུ་བལྟ་དགོས་པ་
612



བྱུང་ན་འཇག་མ་སོགས་རྩྭ་དཀར་པོའམ། སེམས་ཅན་གྱི་སོག་པའི་རུས་པ་དཀར་པོ་ལྟ་བུ་སོགས་ཁ་དོག་དཀར་པོ་
ཅན་གྱི་དུམ་བུ་སྣོད་དེའི་ནང་དུ་བཞག་ན། དེ་ཐད་ནས་ཆུ་མདོག་ཇི་བཞིན་པ་མཐོང་བས་ན་བརྟག་ཏུ་རུང་ངོ༌། །
བཞི་བ་འགྱུར་ཚུལ་ནི། ཟས་དང་སྐོམ་རྣམས་ཕོ་བར་དྭངས་སྙིགས་ཕྱེ་ནས་འགྲོ་ལ་དེར་སྙིགས་མ་དེ་དག་རྒྱུ་མའི་
ནང་དུ་ཚུད་ནས་སླར་ཡང་སྐ་བ་དང་སླ་བ་ཕྱེ་ཞིང་། སླ་བ་དྲི་ཆར་གྱུར་ནས་རྒྱུ་གྲོག་རྩ་ནས་ལྷང་བར་འདྲིལ་བ་སྟེ་
འབབ་བོ། །ཁ་ཟས་ཀྱི་དྭངས་མ་མཆིན་པའི་གནས་སུ་བརྒྱུད་དེ་མགྲིན་པ་ཁྲག་ཏུ་འགྱུར་ལ། ཁྲག་དེ་དག་གི་
སྙིགས་མ་སྣོད་ཀྱི་མཁྲིས་པའི་ནང་དུ་གསོག་པར་བྱེད་ཅིང་མཁྲིས་ཁུར་འགྱུར་རོ། །མཁྲིས་པ་ལ་དྭངས་སྙིགས་
གཉིས་སུ་ཕྱེ་བའི་དྭངས་མ་ནི་ལུས་ཀྱི་ཆུ་སེར་དུ་འགྱུར་ལ། མཁྲིས་པའི་སྙིགས་མ་ནི་ཆུ་ཡི་ཀུ་ཡར་འགྱུར་ཏེ། དེ་རྩ་
མིག་རྣམས་འགྲིམ་ནས་ལྷང་བུའི་ནང་དུ་དྲི་ཆུ་དང་ལྷན་ཅིག་གསོག་གོ། འགྱུར་ཚུལ་དེ་ལྟར་ཡིན་པ་དེའི་ཕྱིར་ན་ཆུ་
ཡི་ཁ་དོག་ཟས་ཀྱིས་སྒྱུར་བར་བྱེད་ལ། ཀུ་ཡ་ནི་ཁྲག་དང་མཁྲིས་པའི་གནས་ནས་འབྱུང་བའི་ཕྱིར། ཚ་བ་དང་ཁྲག་
མཁྲིས་ཀྱི་ཁམས་འཕེལ་བའི་ཚེ་ཀུ་ཡ་ཡང་མང་ལ། ཟད་པའི་ཚེ་ཉུང་བའི་ཕྱིར་ལུས་ལ་ཚ་གྲང་གང་ཡོད་ཆུ་ལ་གསལ་
ཏེ་དཔེར་ན་ཚོང་པས་ཚོང་དུས་ཀྱི་ཟོང་མང་ཉུང་སོགས་ཀྱི་གཏམ་བརྗོད་པ་བཞིན་ནོ། །
ལྔ་བ་ཐ་མལ་ནད་མེད་པར་གནས་པའི་ཆུ་ཡི་མཚན་ཉིད་བསྟན་པ། ཁ་དོག་འབྲི་མར་བཞུས་པའི་དྭངས་མ་
འདྲ་བ་དཀར་ལ་སེར་བའི་ཞད་ཡོད་པ་སྦྲེ་དྲི་སྟེ་གཅིན་གྱི་རང་དྲི་མི་གདུག་པ་ཙམ་མནམ་པ་དང་། རླངས་པ་ཆེ་
ཆུང་དང་ཡལ་ཡུན་རྣམས་རན་པ་སྟེ། ཧ་ཅང་མི་ཆེ་མི་ཆུང་བ་སོགས་དང་། མེ་ཏོག་སྟེ་ཀླུ་བ་ཧ་ཅང་མི་ཆེ་མི་ཆུང་མི་
ཉུང་བའི་སྙོམས་པ་དང་། ཀུ་ཡ་མི་ཆེ་མི་ཆུང་བར་ཆུའི་ཁྱོན་ཀུན་ཏུ་འདྲ་ཞིང་ཁྱབ་པ་དང་། མ་དཀྲུགས་པར་བཞག་
ན་གྲང་བའི་ཚེ་སྤྲིས་མ་ནི་མི་སྲབ་མི་འཐུག་པ་ཀོ་མོག་གི་ཆུ་སྟེ་ཆུ་འཁྱིལ་ཆུང་ངུའི་སྤྲིས་མ་ཙམ་ཡོད་པ་དང་། རླངས་
པ་ཡལ་བའི་དུས་ན་མཐའ་ནས་སྒོར་མོར་མདོག་གྱུར་བས་ལྡོག་པ་དང་། ཆུ་མདོག་སྔ་མ་ལས་ལོག་ཚར་བའི་རྗེས་
སུ་མདོག་དཀར་སེར་དྭངས་པ་ཞིག་བྱུང་བ་ན་ནད་མེད་ཀྱི་ཆུ་ཡིན་ནོ། །
དྲུག་པ་ནད་ཆུ་ནི། ནད་མེད་ཀྱི་ཆུ་ལས་བཟློག་པ་ཡིན་ལ། དེ་ལའང་སྤྱི་དང་བྱེ་བྲག་གཉིས་ལས། སྤྱི་ལ་
བརྟག་པའི་དུས་གསུམ་དུ་བརྟག་པའི་ཚུལ་དགུ་ཡོད་དེ། དུས་ནི་ཆུ་བཏང་མ་ཐག་པ་ཚན་མོ་དེའི་དུས་སུ་མདོག་
དང་རླངས་པ་དང་དྲི་དང་མེ་ཏོག་སྟེ་བཞི་བརྟག་ལ། ཚ་བའི་ངད་ཡལ་འགྲོ་བའི་དུས་སུ་ཀུ་ཡ་དང་སྤྲིས་མ་བརྟག ཆུ་
དེ་གང་ལ་ཁད་པའི་དུས་ནས་ལྡོག་དུས་སྔ་ཕྱི་དང་ལྡོག་ཚུལ་དང་གྲོང་ཚར་ནས་ལོག་རྗེས་གསུམ་བརྟག་གོ ། དེ་
དག་གི་དང་པོ་ཆུ་ཚ་བའི་དུས་ཀྱི་ཁ་དོག་ལ་བརྟག་པའི་ཚུལ་ནི། ནེའུ་གསིང་གི་དཀྱིལ་དུ་ས་འོག་ནས་ཡར་འབུར་བ་
ལུ་མའི་ཆུ་ལྟར་སྔོ་ལ་སླ་བ་ནི་རླུང་ནད་ཀྱི་ཆུའོ། །སེར་ན་མཁྲིས་པ། དཀར་ན་བད་ཀན་གྱི་ནད་དང་། དམར་ན་
613



ཁྲག་གི་ནད་དང་། རྒྱ་ཤལ་དེ་རྒྱ་སྐྱེགས་ཀྱི་སྣོད་ཆུས་བཤལ་བ་ལྟར་ཁམ་ཞད་བག་ཙམ་ཡོད་པ་ཆུ་སེར་གྱི་ནད་དེ་
ལུག་རྫུད་ཀྱི་ཁོག་པ་ཆུས་བཤལ་བའི་ཆུ་ལ་རྒྱ་ཞད་དོད་པ་ལྟ་བུའོ། །མདོག་སྨུག་ལ་དྲི་དུགས་པ་སྟེ། དྲི་གདུག་པ་
བད་ཀན་སྨུག་པོར་བརྟག་པར་བྱ་ཞིང་། ཆུ་མདོག་འདྲེས་ན་ལྡན་དང་འདུས་པའི་ནད་དེ། དཀར་སེར་འདྲེས་ན་
བད་མཁྲིས་ལྡན་པ་སོགས་གོང་བཤད་ཅི་རིགས་པར་འདྲེས་པ་ལས་སོ། །མར་ནག་སྟེ་ཏིལ་མར་རམ་རྩི་མར་ཡུན་
རིང་བསྐོལ་ནས་ནག་ཞད་ཅན་གྱི་ཞུན་མར་དང་འདྲ་ན་རིམས་དང་མཁྲིས་པའི་ནད་ཤུགས་རྒྱས་པའོ། །མདོག་
དམར་སེར་སྐ་ལ་དྲི་མ་ངན་པའམ། དུགས་ན་འགྲམས་སམ་འཁྲུགས་ཀྱི་ཆུ་ཡིན་ནོ། །ཆུ་མདོག་ནག་པའམ་
འཇའ་ཚོན་འདྲ་བ་ནི་དུག་གོ །།
རླངས་པ་ལ་བརྟག་པའི་ཚུལ་ནི། ཆུ་བསྐོལ་བ་ལྟར་རླངས་པ་ཆེ་ན་ཚ་བ་རྒྱས་པའི་ཆུ་དང་། རླངས་པ་ཆུང་ལ་
ཡུན་རིང་པོར་མི་ཡལ་ན་ཚ་བ་གབ་པའམ་ཡང་ན་ཚ་བ་རྙིང་པའི་ཆུའོ། །རླངས་པ་ཆུང་ལ་ཡུན་ཐུང་ངུས་ཡལ་འགྲོ་
བ་ནི་བད་ཀན་དང་རླུང་གི་རང་བཞིན་གྲང་བའི་ཆུའོ། །རླངས་པ་རེས་ཚེ་ཞིང་རེས་ཆུང་བ་ལྟ་བུ་སྤེལ་མར་མངོན་
ན་ཚ་གྲང་འདྲེས་པར་བརྟག་པར་བྱའོ། །
དྲི་མ་ལ་བརྟག་པའི་ཚུལ་ནི། དྲི་དུགས་ལ་སྣ་ནང་དུ་འཁྲི་བ་ལྟར་དཀུ་ན་ཚ་བ་ཚེའོ། །དྲི་མ་གཏན་ནས་བྲོ་
རྒྱུ་མེད་དམ་ཡོད་ཀྱང་དྲི་བྲོ་བ་ཆུང་ན་གྲང་བ་ཡིན་ནོ། །ཤ་དང་ཆང་ལ་སོགས་པ་ཟས་ཀྱི་དྲི་མནམ་ན་ཟས་གང་གི་
དྲི་མནམ་པའི་ཟས་དེ་མ་ཞི་བ་ཡིན་ནོ། །
ལྦུ་བ་ལ་བརྟག་པའི་ཚུལ་ནི། ལྷ་བ་མདོག་སྔོ་ལ་ཆེ་བ་ནི་རླུང་གི་ནད་ཡིན་ཏེ། ལྦུ་བ་ཕྲ་པོ་སེར་ཞད་ཅན་
སངས་པ་སྟེ་ཡལ་སྐྱེན་པའམ་མགྱོགས་ན་མཁྲིས་པ་ཡིན་ནོ། །ལྦུ་བ་མཆིལ་མ་དང་འདྲ་བར་དཀར་ཞིབ་མང་པོ་
གསོག་ན་བད་ཀན་གྱི་ནད་ཡིན་ནོ། །ལྦུ་བ་དེར་དམར་ངམ་ཡོད་ན་ཁྲག་ནད་དང་། འཇའ་ཚོན་འདྲ་བ་མདོག་སྣ་
ཚོགས་བྱུང་ན་དུག་གི་ནད་དོ། །ཕུག་རོན་གྱི་ཁྱུ་ཁྲ་ཡིས་གཏོར་བ་དང་འདྲ་བར་ཤིང་བུ་ལྟ་བུས་དཀྲུག་པའི་མོད་ལ་
ཆགས་པའི་ལྷུ་བ་རྣམས་དཀྱིལ་དུ་སྡོད་ལོང་མེད་པར་མཐར་མྱུར་དུ་འཐོར་འགྲོ་ན་ནད་གང་ཡིན་ཀྱང་རླུང་གིས་
ལུས་ལ་བྱེར་སོང་བའི་རྟགས་ཡིན་ནོ། །འདིར་བླ་མའི་ཞལ་ཤེས་ལ་ཇི་ལྟར་དཀྲུགས་ཀྱང་ལྕི་བ་ཆགས་རྒྱུ་མེད་
པའམ་ལྷུ་སོབ་ཕྱུར་བུར་འོང་བ་ནི། རིམ་པ་བཞིན་བྱེར་བའི་ནད་དང་། ཆུ་གསོག་དང་རྒྱབ་ཤ་བཅད་དགོས། ནད་
དེ་དག་གིས་དབང་གི་མིན་ན་གདོན་གྱི་ཆུར་བརྟགས། ཆེ་ན་ཆེ་ཆུང་འབྲིང་རྣམས་ལ་རྩྭ་ཆུང་དུ་མས་བསྐོར་ཞིང་ཧ་
ཅང་མི་མང་མི་ཉུང་ཡུན་ཧ་ཅང་རིང་པོར་མི་འདུག མྱུར་དུ་ཡང་མི་ཡལ་བའི་ཡིད་དུ་འོང་བ་ནི་རང་ས་སོགས་སུ་
གྲོག་ངོ་སོགས་ཡིན། ལྷུ་བ་ཉ་མིག་ཆུ་ལ་ཕྱེད་ཙམ་ནུབ་པ་སྲན་རྡོག་ཙམ་ནས་ཡུངས་ཀར་དང་བྱེ་མ་ཙམ་གྱི་བར་ཚེ་
614



ཆུང་ངེས་མེད་དེ་འདྲ་ལ་ཉ་མིག་ཀྱང་ཟེར། འགའ་ཞིག་གིས་དེ་འདྲ་ཆུང་ངུ་ལ་ཆུ་རྫིའང་ཟེར་ཏེ་ཡུན་རིང་པོར་
འདུག་པ་དེ་ལ་གར་སོང་གི་ཚུལ་ལས་ལྷ་ངོ་དང་གདོན་ངོ་སོགས་བརྟག་རྒྱུ་ཡོད། འབམ་སོགས་ཕབ་རྒྱུ་ཡིན་ན་
ཕྱོགས་གཅིག་ཕབ་ཐུབ་པའི་ཚེ་ལྦུ་བ་གཡུང་ཞིང་བརྟན་པར་འོང་། རྒོད་ན་ཕབ་དཀའ། ལྦུ་བ་གསོག་ཅིང་བརྟན་ན་
རྣག་སོགས་དང་ཆུ་བསགས་པའམ་བད་ཀན་ཤས་ཆེ་བའི་རྟགས་ཡིན།
ཀུ་ཡ་ལ་བརྟག་པའི་ཚུལ་ནི། ཀུ་ཡ་ཞེས་པ་ནད་ཅན་ནད་མེད་སུ་ཡིན་ཀྱང་དྲི་ཆུ་ཚ་གྲང་གང་གི་དུས་སུའང་
ཡོད་པ་ལྷག་པར་ཚན་དེའི་དུས་སུ་མང་བ། ཆུ་ཡི་ནང་ན་སྐུ་ཞིབ་ཞིབ་མངོན་པ་དེ་ཡིན་ཏེ། ཆུ་མདོག་དང་འདྲེས་
ནས་མི་མངོན་པ་དེ་གསལ་བའི་ཕྱིར། ཆུ་ཡི་ནང་དུ་རྡོ་གཡའ་མ་སྔོན་པོ་ལྟ་བུ་དུམ་བུ་ཞིག་འཕང་ན་དེའི་ཐད་ནས་
སྐྱ་སིབ་སིབ་མངོན་པ་དེ་ཡིན་ལ། འདི་ལ་བརྟག་པ་གལ་ཤིན་ཏུ་ཆེ་སྟེ། ཆུ་མདོག་ལྟར་སྣང་འཁྲུལ་སོ་ཀུ་ཡས་བསལ།
།ཞེས་གསུངས་ཤིང་སྨན་པའི་རྒྱལ་པོ་གཡུ་ཐོག་པའི་ཞལ་གདམས་མན་ངག་ཏུ། རྩེ་མ་ངེས་ཇི་ལྟར་འདུག་ཀྱང་
རུང༌། རྩ་གཏིང་ཤེད་ཆེ་ན་ཚ་བ་ཡིན། གཏིང་ཤེད་ཆུང་ན་གྲང་བ་ཡིན། ཆུ་མ་ངེས་ཇི་ལྟར་འདུག་ཀྱང་རུང་། ཀུ་ཡ་
ཆེན་ཚ་བ་ཡིན། ཀུ་ཡ་ཆུང་ན་གྲང་བ་ཡིན། ཞེས་གསུངས་ཏེ་འདི་ལ་འཁྲུལ་བ་མེད་པའི་ཕྱིར་བརྟག་པ་ཀུན་ལས་
ཤིན་ཏུ་གཅེས་པར་བྱའོ། །དེ་ལ་ཀུ་ཡ་དག་གི་དབྱིབས་སྤུ་དང་འདྲ་ན་རླུང་གི་ནད་ཡིན་ལ། བལ་འདབ་ཆུ་ལ་
བསྐྱུར་བ་དང་འདྲ་བར་བྱུང་ན་ཁྲག་མཁྲིས་ཀྱི་ནད་དང་། སྤུ་རྩེ་གཏུབ་པ་དང་འདྲ་བ་བད་ཀན་གྲང་བའི་ནད་དང་།
སྤྲིན་དང་འདྲ་བར་གྱུར་ན་གློ་ནད་ཡོད་ལ། རྣག་དང་འདྲ་བ་ལྟ་བུ་བྱུང་ན་ལུས་ལ་རྣག་དེ་ཉིད་ཡོད་དོ། །བྱེ་མ་དང་
འདྲ་བ་ཞབས་སུ་རྩིག་རྩིག་བྱུང་ན་མཁལ་ནད་ཡོད་པ་ཡིན་ལ། ཆུ་ཡི་སྟེང་འོག་བར་གང་དུ་ཀུ་ཡ་གནས་པ་ཤས་ཆེ་
ན་ནད་ཀྱང་དེ་བཞིན་དུ་སྟེང་ན་གནས་པ་ཤས་ཆེ་བ་སོགས་སུ་བརྟག་པར་བྱའོ། །ཀུ་ཡ་ཞོ་ཤི་བ་སྟེ་ཞོ་སྐམ་པ་ལྟ་བུ་
སྐུ་ཡམ་ཡམ་པས་ཆུ་སྟེང་ཁྱབ་པ་བྱུང་ན། རླུང་གིས་ལུས་ཟུངས་དང་ནད་ཚ་གྲང་དཀྲུག་པ་ཡིན་ནོ། །ཀུ་ཡ་མཐུག་
པ་སྟེ་མང་ན་ཚ་བ་དང་སྲབ་པ་སྟེ་ཉུང་ན་ནད་གྲང་བར་ཤེས་པར་བྱའོ། །ཀུ་ཡའི་ཁ་དོག་ནི་ཆུ་ཡི་མདོག་གང་བྱུང་
བ་དེ་ལྟར་ཤེས་པར་བྱ་སྟེ། ཆུ་ནང་ན་གནས་པའི་ཕྱིར་ཆུ་དེའི་མདོག་ལས་གཞན་དུ་མི་མངོན་ནོ། །
སྤྲིས་མ་ལ་བརྟག་པའི་ཚུལ་ནི། སྲབ་ན་གྲང་བ། མཐུག་ན་ཚ་བའོ། །ཚ་ཆུ་སྤྲིས་མ་མཐུག་ན་ལུས་ཟུངས་ཞུ་
བ་ཡིན་ནོ། །གྲང་ཆུ་ལ་སྤྲིས་མ་མཐུག་པོ་མི་འབྱུང་ཡང་། དམིགས་བསལ་གྲང་ཆུ་ཡིན་ཀྱང་སྤྲིས་མ་མཐུག་པོ་
ཆགས་པ། ཐུར་རྩེ་སོགས་ཀྱིས་ཚུར་བླངས་ཏེ་གཞན་དུ་བཞག་བཏུབ་པ་ལྟ་བུ་བྱུང་ན་སྤྲིས་མ་དེ་ལྟ་བུའི་མིང་ལ་
ཞག་རྒོད་ཅེས་བྱ་སྟེ། དེ་མེར་བསྲེགས་པས་གསུར་དྲི་བྱུང་ན་མར་མ་ཞུ་བ་ཙམ་ཡིན་པས་བཅོས་མི་དགོས་ཏེ་མ་
བཅོས་ཀྱང་འཚོ་བའང་ཡོད་པས་ཤན་ཕྱེད་དགོས་སོ། །སྤྲིས་མ་རང་བཞིན་གྱིས་དུམ་བུར་ཆད་དེ་གས་པ་མང་ན་
615



སྐྲན་ནད་ཀྱིས་རྟགས་ཡིན་ནོ། །ཆུ་སྣོད་དུ་བཏང་བའི་ཕྱོགས་ངོས་ཟིན་པར་བྱས་ལ་མི་སྒུལ་བར་བཀབ་ནས་
གཞག་ལ་ངད་ཡལ་དུས་སྤྲིས་མའི་གཟུགས་ལས་གདོན་ངོས་འཛིན་འོག་ནས་འཆད་འགྱུར་ལྟར་བྱ་དགོས་སོ། །
ལྡོག་དུས་ཀྱི་ཚུལ་ལ་བརྟག་པ། རླངས་པ་མ་ཡལ་བཞིན་དུ་ཆུ་མདོག་སྔ་མོའི་གནས་སྐབས་ལས་ལྡོག་པ་ནི་ཚ་
བའི་ཆུའོ། །རླངས་པ་ཡལ་རྗེས་ཆུ་གྲང་ནས་གཟོད་ཆུ་མདོག་ལྡོག་པ་ནི་གྲང་བའི་ཆུ་ཡིན་ནོ། །རླངས་པ་ཡལ་བ་
དང་ལྡོག་པ་དུས་མཚུངས་ན་ནད་ཚ་གྲང་སྙོམས་པ་སྟེ་སྤྱིར་བཏང་ནད་མེད་པའི་དུས་ཀྱི་ཆུ་ལྟ་བུ་ཡིན་ནོ། །
ལྡོག་ཚུལ་ལ་བརྟག་པ་ནི། ཆུ་ལ་མཐའ་དབུས་སྲབ་མཐུག་གི་ཁྱད་པར་མེད་པ་ལ་ནི་མཐའ་ནས་ལྡོག་སྟེ་དང་
པོར་མཐའ་ནས་འཁྱགས་པའི་ཕྱིར་རོ། །གང་སྲབ་ན་སྲབ་ས་དེ་ནས་ལྡོག་སྟེ་སྲབ་ས་ནས་ཐོག་མར་འཁྱགས་པའི་
ཕྱིར་རོ། །དེ་ལྟར་གང་སྲབ་པའི་ཕྱོགས་དང་མཐའ་ནས་ཐོག་མར་ལྡོག་པ་ནི་གྲང་བའི་རྟགས་ཡིན་ཏེ། གྲང་ཆུ་ནི་
ཚ་ལོག་མི་བྱེད་པར་གྲང་ནས་ལྡོག་པའི་གནད་ཀྱིས་སོ། །གང་ཆུ་མཐུག་པའི་དཀྱིལ་ནས་ཕར་ལོངས་པོར་ཏེ་ལིང་
ལིང་པོར་ལྡོག་ན་ཚ་བ་གསར་བ་ཡིན་ནོ། །མཐའ་ནས་དབུས་སུ་ཤར་ཤར་གྱི་ཚུལ་དུ་མདོག་ལོག་བྱུང་ན་ནི་རྙིང་
པའི་ཚད་ཡིན་ནོ། །ཆུ་ལྡོག་པའི་སྣ་ལ་སྟེ་དེའི་སྔོན་དུ་ཀུ་ཡ་ལྡོག་པ་སྟེ་སངས་ན་ནད་ཚ་གྲང་འཐབ་པ་ཡིན་ལ། ཆུ་
ལྡོག་པ་དང་ཀུ་ཡ་སངས་པ་སྟེ་ཉུང་ངུར་འགྲོ་བ་དུས་མཉམ་པ་ནི་སྤྱི་ཁྱབ་རང་བཞིན་དུ་ཡིན་ནོ། །ཚ་བ་ལུས་ལ་
བྱེར་ཆེས་པ་དང་། གྲོང་བ་ཁ་འབྱམས་པ་དང་། གདོན་ཤས་ཆེ་བའི་ཆུ་གསུམ་ནི་མདོག་ལྡོག་པ་མི་འགྱུར་ཏེ་དེ་ལྟར་
ཆུ་མི་ལྡོག་པའང་ཡོད་དོ། །དེ་ལ་དང་པོར་བཏང་མ་ཐག་པར་མདོག་དམར་སེར་དྲི་དུགས་ནའང་། རྗེས་ནས་ཇེ་
དྭངས་དང་དྲི་ཆུང་བར་འགྱུར་བ་དང་། ཡང་དང་པོར་ཚན་དེའི་དུས་སུ་དྭངས་པ་ལ་རྗེས་ནས་རུལ་ཏེ་རྩིག་ཅན་དུ་
འགྱུར་བ་ལྟ་བུ་དང་པོ་བཏང་མ་ཐག་པ་སོགས་ཚན་དེའི་དུས་ཀྱི་ཆུ་ཡི་མདོག་སོགས་ལས་འགྱུར་བ་ནི་ཆུ་ལྡོག་པ་
ཞེས་བྱ་ལ། དང་པོ་ཇི་ལྟ་བ་ཅིའང་མི་འགྱུར་ན་ནི་མ་ལོག་པའོ། ། །
ལོག་པའི་རྗེས་ལ་བརྟག་པའི་ཚུལ་ནི། དུས་རྒྱུན་གྱི་ལུས་ལ་ནད་གཞིའི་ཤས་གང་ཡོད་བརྟག་སྟེ་ཇི་ལྟར་ན་སྐ་
ན་ཚ་བ་དང་སླ་ན་གྲང་བ་ཡིན་ནོ། །དེས་ན་ནད་གཞི་ཚ་བ་ཤས་ཆེ་ན་ལོག་པའི་ཚེ་སྔར་བས་སྐུ་ལ། གྲང་བ་ཚེ་ན་
ལོག་པའི་ཚེ་ཆུ་ལྟར་ཤིན་ཏུ་དྭངས་པ་འོང་ངོ༌། །དཀར་སེར་དྭངས་པ་ནི་ནད་མེད་པའི་ཆུར་སྔར་གསུངས་པ་
བཞིན་ནོ། །བྱིས་པ་མ་འོ་འཐུང་བའི་ཚེ་ན་ཆུ་ལོག་རྗེས་དཀར་ཉོག་རུལ་བ་འོང་བ་དང་། མཁལ་ནད་ཅན་གྱི་ཆུ་ནི་
ལོག་རྗེས་ཤིན་ཏུ་རུལ་བ་ལྟར་སྙིགས་མ་རྩག་རྩིག་ཅན་འོང་ངོ༌། །
བྱེ་བྲག་མདོར་བསྡུས་ན། ཚ་ཆུ་དང་གྲང་ཆུ་གཉིས་སུ་འདུ་སྟེ། དེ་དག་ནི་མདོག་ལ་སོགས་པ་དགུ་པོ་མི་འདྲ་
བའི་ཁྱད་པར། ཚ་བའི་ཆུ་ནི་ཞེས་པ་ནས། གྲང་ཆུ་ཡིན་ཞེས་པའི་བར་གྱིས་བསྟན་ཏེ་འདིར་ཕྱོགས་གཉིས་སུ་དྲིལ་
6l6



ཏེ་ཤན་ཕྱེད་པར་བསྟན་པ་ལས། ཚིག་གི་དོན་ནི་སྔར་བཤད་པ་ལས་ཤེས་སོ། །དེ་ལྟ་ན་ཡང་དེའི་འདྲ་འདྲ་ནོར་
བའི་ཤན་ཕྱེད་དགོས་བའི་ཚུལ་བསྟན་པ་ནི། ཁ་དོག་དཀར་ལ་སྔོ་སང་ཀུ་ཡ་མཐུག་པ་ཅན་གྱི་ཆུ་ནི། ལྟར་སྣང་གྲང་
བ་ལྟ་བུ་ཡིན་ཡང་གཏིང་ན་ཚ་བ་ཡོད་པ་ཡིན་ལ། མདོག་དམར་སེར་ཅན་གྱི་དྲི་ཆུ་གང་ལ་ཀུ་ཡ་མེད་པ་སྟེ་མང་པོ་
མེད་པ་བྱུང་ན། ལྟར་སྣང་ཚ་ཡང་ནད་ཀྱི་ངོ་བོ་གྲང་བ་ཡིན་ནོ། །ཚ་ཆུ་ལྟར་སྣང་ཡང་ལྡོག་བུལ་ལ་གྲང་བའི་ཆུ་ཡི་
མཚན་ཉིད་ཡོད་ཀྱང་ལྡོག་སྐྱེན་པ་ལྟ་བུ་མི་མཚུངས་འདྲ་མིན་ཞིག་བྱུང་ན་ཚ་བ་མི་མངོན་པར་གབ་པའི་ནད་དུ་
ཤེས་པར་བྱའོ། །ཚ་བའི་ཆུ་ལ་མེ་ཏོག་མེད་པ་སྟེ། ཇི་ལྟར་དཀྲུགས་ཀྱང་ལྕི་བ་གཅིག་ཀྱང་ཆགས་རྒྱུ་མེད་ན་ཚ་བ་
ཁོང་དུ་ཤོར་ཏེ་ནད་གཏིང་ན་བྱིང་བ་ཡིན་ལ། དེ་བཞིན་གྲང་བའི་ཆུ་ལ་མེ་ཏོག་མེད་ན་གྲང་བ་ཁ་འབྱམས་པའོ། །
ཚ་བའི་ཆུ་ལ་སྤྲིས་མ་ཧ་ཅང་མཐུག་ན་ལུས་ཟུངས་ཞུ་བའི་རྟགས་ཡིན་ཞིང་། དེ་བཞིན་གྲང་ཆུ་ལ་སྤྲིས་མ་མཐུག་ན་
མར་གྱི་རིགས་སྣུམ་བཅུད་མ་ཞུ་བར་ངེས་སོ། །ལར་ནི་ནོར་སོ་འདི་ལྟ་བུ་ཡོད་དེ་སྟོངས་ཚད་དང་ཁྲག་གི་ཚད་པ་
གཉིས་ཀ་ཆུ་དམར་པོ་ཞིག་འབྱུང་བས་ཕན་ཚུན་འཁྲུལ་པ་སྲིད་ཀྱང་ལེགས་པར་བརྟགས་ན་དྭངས་མི་དྭངས་ལྦུ་བ་
ཆེ་ཆུང་སོགས་ཀྱི་མི་ནོར་ཏེ། རླུང་གི་ཆུ་ནི་དྭངས་ལ་ལྕི་བ་ཆེ་བ་སོགས་དང་ཅིག་ཤོས་དེ་ལས་ལྡོག་པ་ཡིན་ནོ། །བོད་
ཀན་སྨུག་པོ་དང་ཆུ་སེར་གྱི་ནད་གཉིས་ཀ་ལ་ཆུ་མདོག་སྨུག་ཁ་མ་ཞིག་འབྱུང་བས་ཕན་ཚུན་འཁྲུལ་སྲིད་ཀྱང་།
ལེགས་པར་བརྟགས་ན་ཆུ་སེར་གྱི་ཆུ་ནི་དྭངས་ལ་དྲི་མ་ཆུང་། སྨུག་པོ་ནི་དེ་ལས་ལྡོག་པ་ཡིན་ནོ། །མཁལ་མ་
མཆིན་པ་མཚེར་པ་གསུམ་གང་ལ་ནད་ཡོད་ཀྱང་ཆུ་མདོག་དམར་པོ་འོང་བས་ཕན་ཚུན་ནོར་སྲིད་ཀྱང་ལེགས་པར་
བརྟགས་ན་མཁལ་མ་ནད་ཡོད་པའི་ཆུ་ནི་རུལ་ཞིང་སྙོག་ལ། གཞན་གཉིས་ཀ་དེ་ལས་ཅུང་དྭངས་བ་དང་། མཆིན་
ནད་ཅན་གྱི་ཆུ་ནི་ཕལ་ཆེར་ཚ་བའི་ཆུ་དང་རྗེས་སུ་མཐུན་ལ། མཚེར་ནད་ཅན་གྱི་ཆུ་ནི་ད་མར་ཡང་གྲང་བའི་རྟགས་
གཞན་དང་མཐུན་པ་ལྟ་བུ་དང་། ཀུ་ཡ་སྟེང་དུ་ཡོད་ན་མཆིན་པ་དང་། བར་དུ་ཡོད་ན་མཚེར་པ་དང་། སྨད་དུ་ཡོད་
ན་མཁལ་ནད་ཡིན་པས་ཤན་ཕྱེད་པར་བྱའོ། །གབ་ཚན་དང་བད་རླུང་གྲང་བའི་ཆུ་ཡང་མདོག་སྔོན་པོ་སྣང་བས་
འཁྲུལ་སྲིད་ཀྱང་། ཀུ་ཡ་སྲབ་འཐུག་དང་། རླངས་པ་ཆེ་ཆུང་སོགས་ཀྱིས་མི་ནོར་བར་འབྱེད་དགོས་སོ། །དེ་ལྟར་
འཁྲུལ་སོ་ཅན་གྱི་རྟགས་དེ་དག་སྒོ་ཀུན་ནས་ཞིབ་པར་བརྟག་ལ་མ་འཁྲུལ་བར་ནད་སོ་སོར་ངོས་བཟུང་བར་
བྱའོ། ། །
བདུན་པ་འཆི་བའི་ཆུ་ནི། མདོག་ཁྲོག་འདྲ་ལ་ཀོ་བ་རུལ་བའི་དྲི་མནམ་པ་འབྱུང་སྟེ། བཅོས་ཀྱང་སྐྱེད་མེད་
པ་དེ་ལས་མི་འགྱུར་ན་ཚ་བའི་འཆི་ཆུ་ཡིན་ནོ། །ཁ་དོག་དེ་བཞིན་དུ་ཀུ་ཡ་སངས་ཚར་རྗེས་ཀྱང་མི་ལྡོག་ན་ཚ་བའི་
འཆི་ཆུའོ། །མདོག་སྔོ་ཞིང་དྲི་རླངས་ལ་བྲོ་བ་མེད་པ་དང་བཅོས་ཀྱང་སྔར་ལས་མི་འགྱུར་བ་ནི་གྲང་བའི་འཆི་ཆུ་
617



ཡིན་ནོ། །ཚོགས་པ་སྟེ་སྔོ་ཡི་ཚོད་མ་བཙོས་པ་ཆད་པ་སྟེ་ཡུན་རིང་ལོན་ནས་མདངས་ཆད་པའམ་རུལ་བ་ན་ཆུ་སྔོན་
དྭངས་སྙིགས་ཅན་འབྱུང་བ་དེ་ལྟ་བུར་བྱུང་ན་རླུང་གི་ནད་ཀྱི་འཆིའོ། །ཆུ་རྩའི་ཁུ་བ་ཚད་པ་ལྟར་སེར་རུལ་བྱུང་བ་
ན་མཁྲིས་པའི་ནད་ཀྱི་འཆིའོ། །མཚལ་ཁུ་ཆད་པ་ལྟ་བུར་དམར་ཧྲུལ་བྱུང་ན་ཁྲག་གི་ནད་ཀྱི་འཆིའོ། །འོ་མ་ཤི་བ་
སྟེ་རུལ་བ་ལྟ་བུར་བྱུང་ན་བད་ཀན་གྱི་ནད་ཀྱིས་འཆིའོ། །སྣག་ཚ་ཆད་པ་སྟེ་རུལ་བ་ལྟ་བུ་ནག་ཧྲིལ་ལེ་བ་བྱུང་ན་
དུག་གི་ནད་ཀྱིས་འཚོའོ། ། །
མཁལ་མ་ལ་ནད་མེད་པར་ཁོང་པའི་ནང་ནས་ཆུ་ལོག་སྟེ་བཏང་མ་ཐག་ཏུ་རུལ་བ་ལྟ་བུ་བྱུང་ན་འདུ་བ་ཁོང་
ནས་རུལ་བ་ཞེས་འཆི་བའི་ཆུ་ཡིན་ནོ། །
བརྒྱད་པ་གདོན་ནད་ཀྱི་ཆུ་བརྟག་པ་ནི། སྣོད་དུ་དང་པོར་གང་ནས་བཏང་བའི་ངོས་དེ་ཤར་དུ་བརྩི་བར་
བྱས་ལ། ཆུ་དེ་སྲིད་པའི་རུས་སྦལ་ཀན་རྐྱལ་དུ་གནས་པའི་ཚུལ་དུ་བྱས་ལ། སྔར་གྱི་ཤར་དེ་གློ་གཡས་སུ་བྱས་ཏེ།
མགོ་བོ་ལྷོར་བསྟན་ནས་ཐུར་མ་བཞི་བསྣོལ་བའི་ཐིག་བཞིའི་ལིང་ཚེ་དགུ་པའི་ས་དགུར་བཅད་ལ་རུས་སྦལ་གྱི་
གཡས་ཕྱོགས་ཀྱི་རེའུ་མིག་གསུམ་ནི་སྟེང་ནས་མར་ལྷ་ས་མི་ས་གདོན་གྱི་ས་གསུམ་ཡིན་ལ། གཡོན་ཕྱོགས་ཀྱི་གསུམ་
ནི་མགོ་ནས་མར་དུར་ས་ཁང་ས་ཞིང་གི་ས་ཡིན་ནོ། །དབུས་གསུམ་ནི་མགོ་ནས་མར་ཕ་མེས་དང་རང་དང་བུ་
ཚའི་ས་ཡིན་ནོ། །དེ་ལྟར་ལིང་ཚེ་དགུ་པོའི་ས་དེ་དང་དེར་སྤྲིས་མ་ལ་གཟུགས་བརྙན་གང་བྱུང་བའམ། ལིང་ཚེ་
གང་རུང་ཞིག་གཞན་ཀུན་ལས་སྔ་བར་ལྷག་པར་ལྡོག་སྐྱེན་པའམ། ཡང་ན་གནས་གཅིག་གཞན་ཀུན་ལོག་ཚར་
བའི་རྗེས་སུ་ལྡོག་སྣ་རིང་བ་དང་། ཡང་ན་མི་ལྡོག་པར་གནས་པ་དང༌། ལྕི་བ་ཉ་མིག་འདྲ་བ་དང་། ཆུ་ལ་སྲུབས་
མཚམས་འདྲ་བའི་རི་མོ་དང་། ལྦུ་བ་དཀྱུས་མ་ཡང་གནས་གང་དུ་ལྷག་པར་བྱུང་བ་སྟེ། དེ་ལྟར་གནས་གང་ཡང་
རུང་བ་ཞིག་ན་གཞན་ལ་མེད་པའི་རྟགས་ཞིག་བྱུང་བ་ན་དེ་ལ་བརྟག་གོ ། འདིར་ཉ་མིག་འདྲ་བོ་དང་། མ་བསྲུབས་
ཀྱང་བསྲུབས་པ་འདྲ་བའི་ལྷུ་བ་གང་བྱུང་བ་ཞེས་འཆད་པའང་འདུག་གོ དེ་ཡང་རྟགས་དེ་དག་ལྷ་སར་བྱུང་ན་རང་
གིས་བརྟེན་པའི་ལྷ་སྲུང་བཅོས་དགོས་ལ། མི་སར་བྱུང་ན་མི་ཤི་བ་འདྲེར་སྐྱེས་པའི་གྲེ་ཕོ་མོས་གནོད་པ་དང་།
གདོན་པར་བྱུང་ན་སྲིད་པའི་སྤྱི་འདྲེས་གནོད་པ་དང་། ཕ་མེས་ཀྱི་སར་བྱུང་ན་ཕ་མེས་ཀྱི་ཆགས་འདྲེ་དང་གཞན་
གྱིས་དྲོད་འདྲེས་གནོད། རང་སར་བྱུང་ན་གྲོགས་ཀྱི་རྒྱུད་ནས་འགོག་པའི་འདྲེས་གནོད་ལ། བུ་ཚའི་སར་བྱུང་ན་
ཞང་ཉེ་དང་མ་སྲུའི་ཕྱོགས་ཀྱི་འདྲེ་དང་། ཁང་དུར་ཞིང་སར་བྱུང་ན་ཁང་པ་ལ་འཁྲི་བའམ་ཁང་བ་ཉེས་པའི་འདྲེ་
དང་། དུར་འདྲེའམ། དུར་ས་ཉེས་པ་སོགས་ཀྱི་སྐྱོན་དང༌། ཞིང་སའི་འདྲེ་སྟེ་ཕྱོགས་དེ་ནས་གནོད། གཞན་ཡང་
ཕྱོགས་ཀྱི་དབང་དུ་བྱས་ན། ཤར་དུ་བྱུང་ན་རྒྱལ་པོ་དང་གཉེན་ལ་སོགས་པས་གནོད་དེ་གཞུང་ལྟར་གོ་སླ་ལ། ཀླུ་
618



སྲིན་ཞེས་པ་མ་ཀླུ་ལ་ཕ་བདུད་སོགས་གདུག་པ་ཅན་དུ་གྱུར་བ་ཀླུ་མ་རུང་བ་གདུག་པ་ཆེ་བ་ལྟ་བུ་ལ་ཟེར། ཡང་ན་
རིགས་ཀླུ་ཡིན་ཀྱང་རང་བཞིན་གྱི་གདུག་པ་ཆེ་ཞིང་འཚེ་བའི་རིགས་ལ་ཟེར། གཞན་སྡེ་བརྒྱད་རྣམས་རང་མིང་གིས་
གསལ། ནག་སྨུག་ནི་རྒྱལ་བོ་དང་ཐེའུ་རང་བསྡོང་བ་སོགས་ལ་ངོས་འཛིན་པ་སྣང་ཡང་མ་མོའི་རྒྱུད་ལུང་རྣམས་སུ་
ཨེ་ཀ་ཛཱ་ཊི་སོགས་སྨུག་མོའི་ཚོགས་དང་། རེ་མ་ཏི་སོགས་ནག་མོའི་ཚོགས་ལ་ནད་སྨུག་ཅེས་བརྡ་མཛད་པས་ན་
འདིར་ཡང་དེ་བཞིན་མ་མོའི་ཚོགས་ཀྱིས་གནོད་པ་ལ་ངོས་འཛིན་པ་ལེགས་སོ། །རིག་འཛིན་ནི་ཕྱོགས་སྐྱོང་བཅུའི་
ནང་ཚན་གྱི་རིག་འཛིན་རྒྱལ་པོ་གདོན་གྱི་བདག་ཞེས་པ་དེའོ། །འོན་ཀྱང་ཆུ་ལོག་རྗེས་ཉི་མའི་མདངས་ཆུ་ལ་ཤར་
བའི་ཚེ་འདྲ་བའི་གཟུགས་ལ་གདོན་གྱི་ཁྱད་པར་ངོས་བཟུང་བ་ནི། རྨ་བྱའི་མདོངས་འདྲ་ན་མ་མོ་ནག་སྨུག་གིས་
གནོད་པ་དང་། བ་དན་ཕྱར་བ་སྟེ་གྲུ་བཞི་ལ་དར་ལྕེ་ཡོད་པ་ལྟ་བུ་བྱུང་ན་མགོན་པོས་གནོད་པ་དང༌། ལྕགས་སྒྲོག་
གི་དབྱིབས་ལྟ་བུ་ཡོད་ན་ལྷ་མོས་གནོད་། མདུང་གི་རྩེ་ལྟ་བུ་བྱུང་ན་ཕོ་ལྷས་གནོད། རྭ་སྐྱེས་ཏེ་ར་མའི་མགོའམ་ལུས་
དང་བཅས་པ་ལྟ་བུ་བྱུང་ན་རྡོར་ལེགས་སོགས་དགྲ་ལྷས་གནོད། ཤུག་པ་འདྲ་ན་ཡུལ་ལྷས་གནོད། པདྨ་འདྲ་ན་མ་
ལྷས་གནོད་པ་སྟེ། འདི་ཡན་ཆད་ནི་ལྷ་ངོ་སྟེ་ལྷ་སྲུང་གི་བཀའ་ཆད་ལ་སོགས་པ་བརྟག་གོ ། འོད་ཀོར་འདྲ་ན་ཞེས་
འོད་དཀར་པོ་ཟླུམ་པོའི་རྣམ་པ་དང་ཕྱོགས་འདྲ་བྱུང་ན་རྒྱལ་པོས་གནོད་པ་དང་། ག་ཁུང་ཉི་ཤར་འདྲ་བ་འོད་
གཏིང་དུ་ཟུག་པ་ལྟ་བུ་བཙན། དར་ལྕེ་ལྟར་ཤར་ཤར་མང་ན་ཀླུ་བཙན་དང་། སྡིག་པའི་གཟུགས་འདྲ་ན་ཀླུ་བདུད་
དང༌། ཤ་རུ་འདྲ་ན་བཙན་ཡམ་ཤུད་དང་། གལ་ཏེ་འདྲ་བ་མགོ་གཉིས་བྱུང་བའི་ཐེའུ་བྲང་དང་། མེ་ལོང་འདྲ་ན་
མཚོ་སྨན་དང་། ཏམ་བུ་ར་སྟེ་པི་ཝང་འདྲ་ན་བདུད་མོ་དང་། ཉ་དང་དུང་གི་གཟུགས་འདྲ་ན་ས་བདག་དང་། ཆུ་
སྲིན་དང་སྦྲུལ་འདྲ་ན་ཀླུ་གདོན་གྱི་གནོད་པ་དང་། ན་བུན་དང་སྤྲིན་འདྲ་ན་མི་གཙང་བ་ལངས་པ་དང་། མདའ་
འདྲི་ན་གྲེ་ཕོ་དང་། འཕང་འདྲ་ན་གྲོ་མོ་དང་། མིག་མང་དང་གྲུ་བཞི་བཀྲམ་པ་འདྲ་ན་ཞིང་འདྲེ་དང་། ཕུར་པ་
ཡུངས་དཀར་འདྲ་ན་གཞན་གྱི་ཕུར་ཁས་གནོད་པ་དང༌། ཐོད་པ་འདྲ་ན་ཀླུ་གཏད་ཀྱི་གནོད་པ་དང་། མ་ཧེ་ལྟ་བུ་རྭ་
རིང་པའི་གཟུགས་ཅན་བྱུང་ན་དམ་སྲིས་གནོད་པ་སྟེ། འདི་རྣམས་འདྲེ་ངོའོ། །དེ་རྣམས་གང་ལ་གནོད་པ་ལིང་
ཚེའི་ས་དགུ་པོའི་ཕྱོགས་ལས་དཔག་པར་བྱ་སྟེ། ལྷ་སར་འདྲེ་ངོ་བྱུང་ན་འདྲེ་དེ་ལྟར་བརྫུ་བ་སྟེ། དཔེར་ན་ལྷ་སར་
གལ་ཏེ་མགོ་སྦྲེལ་ལྟ་བུ་བྱུང་ན་ཐེའུ་བྲང་ལྷར་བསྡུ་བ་སོགས་སོ་སོའི་ཁྱད་པར་གོང་བཞིན་ནོ། །འདྲེ་སར་ལྷ་ངོ་བྱུང་
ན་ལྷ་ཁྲོས་ནས་འདྲེ་རུ་གནོད་པ་སྟེ། ཤུག་པ་འདྲ་ན་ཡུལ་ལྷ་ཁྲོས་པ་ལྟ་བུས་མཚོན་ཏེ་གོང་བཞིན་ཤེས་པར་བྱའོ། །
ཆུ་ལྡོག་ཏུ་མི་འདོད་པ་སྟེ་མི་ལྡོག་ན་ལྷོག་ཙམ་བསྐོལ་བའི་ནང་དུ་ཚ་ཆུ་ལ་ག་བུར་ཅུང་ཟད་དང་། གྲང་ཆུ་ལ་ཚ་བ་
གསུམ་ཐུན་གཅིག་བཏབ་པས་བསྙལ་བཞག་ན་ལྡོག་པར་གྱུར་ན་ནད་ཀྱིས་དབང་གིས་མ་ལོག་པ་ཡིན་ལ། དེ་ཀྱང་
619



མ་གསལ་བ་སྟེ་ནད་ཀྱི་ཆུ་ངེས་པ་མ་གསལ་ན་ཆུ་དེ་ནི་གདོན་ངོ་ཆེ་ཞིང་དེའི་དབང་གིས་མི་ལྡོག་པ་སྟེ་གབ་པའམ་
ཡིབ་པ་ཅེས་བྱའོ། །འདི་ལ་ཆུ་མི་ལྡོག་ན་བསྐོར་ཕྲུ་བཏབ་པ་སྟེ་ནས་འབྲུ་དགུའི་མོའི་འདེབས་ཚུལ་ལྟར་འཆད་
པའང་ཡོད་དེ། བསྐོལ་ཞེས་ལ་མཐའ་དང་། བསྐོར་ཞེས་ར་མཐའི་ཁྱད་པར་ཅན་དུ་བྱེད་པ་དང་། (མཆན། ) སྐོར་
མགོ་སྟེ་རྩིས་བྱེད་པ་དང་། ཕྱུ་ཞེས་པ་མོ་འདེབས་པའི་དོན་དང་། བཏབ་རྒྱུའི་སྨན་དེ་ལ་འཆད་པའི་ཁྱད་པར་དག་
བྱུང་ངོ༌། །སྤྱིར་ན་དོན་རྣམས་ཀྱི་ནད་རྩ་ལ་གསལ་བ་ཤས་ཆེ་ཞིང་སྣོད་རྣམས་ཀྱི་ནད་ནི་རྩ་བས་ཀྱང་ཆུ་ལ་གསལ་
ཚེ་ལ། འཚོ་འཆིའི་ལ་ཤན་འབྱེད་པ་ནི་ཆུ་ལའང་ཡོད་མོད་ཀྱི་གཙོ་བོར་རྩ་ཡིས་འབྱེད་དགོས་ན་ཡང་། ཚ་གྲང་གི་ལ་
ཤན་ནི་རྩ་བས་ཀྱང་ཆུ་ལ་མཐོང་བ་ཙམ་གྱིས་གསལ་བ་དེའི་ཕྱིར། སྨན་པ་མཁས་པས་ནད་ངོས་འཛིན་པའི་ཕྱིར་ཆུ་
ལ་བརྟག་པར་བྱའོ། །གལ་འགག་བཞིའི་འཁྲུལ་སོ་བསལ་བ་ནི། མན་ངག་རྒྱུད་ཀྱི་ཚ་གྲང་གལ་མདོར་ལྟོས་ཞེས་
ཞལ་འཕང་སྟེ་སྔར་ཞུས་པ་ལ་ལན་གསུངས་པའོ། །དེ་ནས་དྲང་སྲོང་ཡིད་ལས་སྐྱེས་ཀྱིས་གོང་དུ་སྡོམ་སུམ་ཅུ་རྩ་
གསུམ་གྱི་གྲངས་སུ་གསོ་ཚུལ་དགུ་གསུངས་པ་དེ་བཤད་པར་ཞུས་པ་ལ་ལན་གསུངས་པ། ཀྱི་དྲང་སྲོང་ཆེན་པོ་ཡིད་
ལས་སྐྱེས་ཞེས་བོས་ནས། ནད་དང་གཉེན་པོ་ཇི་ལྟར་འཚམས་པར་སྤྲོད་པར་བྱ་བའི་ཕྱིར་གསོ་བའི་ཚུལ་ཤེས་པ་ནི་
ཤིན་ཏུ་གཅེས་ཤིང་། དེ་ལྟར་གཅེས་པའི་དོན་ལ་སྐབས་འདིར་ཞུས་པ་ལེགས་ན་ཡང་། གསོ་ཚུལ་དགུ་པོ་དེ་ནི་སྔར་
བཤད་པའི་རྒྱུད་དུ། མ་རྟོགས་དོགས་བཅས་གདེང་མ་ཐོབ་པའི་ནད། །བྱི་ལ་འཇབ་པ་ལྟ་བུའི་སད་མདས་
བཅོས། །ཞེས་སོགས་ཀྱིས་ལེགས་པར་བསྟན་ནས་ཡོད་པས་དྲང་སྲོང་ཆེན་པོ་དེ་ལ་ཐོས་པའི་ཤེས་རབ་ཀྱིས་ལྟ་
ཞིང་བསམ་པའི་ཤེས་རབ་ཀྱིས་རྟོག་དཔྱོད་གནད་དུ་འཐེམ་པར་གྱིས་ཤིག་དེ་ལྟ་བུའི་ལྟ་རྟོག་དང་ལྡན་པ་མ་ཡིན་
ན་མུན་ཁུང་དུ་རྫས་སྟོར་བ་དང་འདྲ་སྟེ། ཉམས་ལེན་དཔེའི་སྟེང་དུ་ལུས་པའམ་དེ་ལ་རག་ལས་པས་དགོས་དུས་
སླེབ་པའམ་ཕན་པར་མི་འགྱུར་རོ། །རྒྱུད་ཆེན་བཞིའི་དོན་ལ་ལྟ་རྟོག་གནད་དུ་ཐེམས་ནས་དོན་ཉམས་སུ་ལོང་བ་
བྱུང་ན། མུན་ཁང་གི་མཛོད་དུ་ཉི་མ་ཤར་བ་ཇི་བཞིན་དུ་དོན་ཀུན་གསལ་ཞིང་། དེའི་ཚེ་གསེར་གཡུའི་གང་བའི་
སྒྲོམ་བུར་ལག་པ་བཅུག་ནས་ལེན་པ་བཞིན་དུ་རང་ལ་ནམ་དགོས་པའི་དུས་ན་སྤྱད་པས་ཆོག་སྟེ་རང་ཉམས་སུ་
གྱུར་པའི་ཕྱིར་རོ། །ཞེས་དྲང་སྲོང་ཡིད་ལས་སྐྱེས་ལ་སྔར་གསུངས་པའི་དོན་ལ་བརྗེད་པ་མི་སྲིད་ཀྱང་འདིར་
བསྡོམས་ཀྱིས་གྲངས་སུ་སྨོས་པ་དེ་སྔར་གསུངས་པ་དང་གཅིག་གམ་གཞན་ཞིག་ཡིན་སྙམ་པའི་རྗེས་འཇུག་གི་
དོགས་པ་བཅད་པའི་དོན་དུ་ཞུས་པ་ལ། རྒྱུད་བཞིའི་དོན་གནད་བསྡེབས་ནས་ཤེས་དགོས་པའི་ཚུལ་འདི་ལྟ་བུ་
རྗེས་འཇུག་རྣམས་ཀྱི་དོན་དུ་གདམས་པ་ཡིན་ནོ། །བདུད་རྩི་སྙིང་པོ་ཡན་ལག་བརྒྱད་པ་གསང་བ་མན་ངག་གི་
རྒྱུད་ལས་མཐོང་བ་མེ་ལོང་ཆུ་ལ་ངོས་བཟུང་བ་ལེའུ་སྟེ་གཉིས་པའི་རྣམ་པར་བཤད་པའོ། །
620



གང་ལ་ཡིད་ཆེས་ལུང་རིག་གིས། ། །
ཐེ་ཚོམ་དྲྭ་བ་རབ་བསལ་བ། །
ཕྱི་མ་རྒྱུད་ཀྱི་མདོ་དང་པོའི། །
རྣམ་བཤད་འདི་ནི་གཞན་ལས་འཕགས། །
ཤར་དཔལ་སྤུངས་པའི་སྨན་གྲལ་འཛིན་པ་མི་ཕམ་པས་སྦྱར་བ་དགེའོ། །
བརྡ་འགྲོལ།
༡རྒྱུ་གྲོག་རྩ། - འདི་མཁལ་མ་གཡས་གཡོན་ནས་ལྷང་པར་འབྲེལ་བའི་ལུས་ཆུ་ཁམས་ཀྱི་སྙིགས་མ་དྲི་ཆུ་རྒྱུ་
བའི་ལམ་གྱི་སྦུབས་གཉིས་ཀྱི་མིང་ཡིན་ཞེས་རྩ་བྱེ་བྲག་པ་གཉིས་ངོས་བཟུང་འདུག་ཀྱང་། མཁན་ཚེ་
རྣམ་རིན་པོ་ཆེས། རྒྱུ་གྲོག་ཞེས་ཡང་འཇུག་ས་སྦྱར་ཞིང་རྒྱུ་མའི་སྡེབས་སུ་དྲྭ་བ་ལྟར་འབྲེལ་བའི་རྩ་
སྦུབས་ཕྲ་མོ་རྣམས་ནས་རིམ་པར་རྒྱུ་ཞིང་འཁོར་ཏེ་མཁལ་མར་འདུ་ཞིང་དེ་ནས་གཟོད་སྒང་པར་
འབབ་པས་དེ་ཀུན་གྱི་སྤྱི་མིང་དུ་འདོད་པ་ལྟར་གོ་བ་བླངས་ན་བདེའོ། །
༢ ཀུ་ཡ། —སྣོད་མཁྲིས་ཀྱི་སྙིགས་མ་དྲི་ཆུའི་ནང་དུ་བབས་པའི་མདོག་སྐྱུ་སིབ་སིབ་འདྲ་བོ་ཞིག་འབྱུང་བ་སྟེ་ཁ་
དོག་ཆུ་མདོག་གང་འདྲ་ཡིན་ན་དེ་དང་མཐུན་པ་ཞིག་ཡིན་ལ་ཆུའི་སྟེང་འོག་བར་གསུམ་གང་དུའང་
འབྱུང་སྲིད་པ་ཞིག་ཡིན། སྤྱིར་ནད་ཡོད་མེད་ལ་མི་ལྟོས་པར་ཆུའི་ནང་འབྱུང་ཡང་ནད་ཁམས་དང་
ལུས་ཁམས་ལ་བརྟེན་མང་ཉུང་གི་ཁྱད་པར་དང་གནས་སོགས་མི་འདྲའོ། །
༣ སྦེ་དྲི། –གཅིན་གྱི་རང་དྲི་མི་དུགས་པ་ཙམ་མནམ་པ་དེའོ། །དཔེར་ན་ར་ཐུག་དང་ལུག་ཐུག་གི་རྫོང་ཁའི་དྲི་
མ་དང་འདྲའོ། །
༤ ཀོ་ཆུ། -ཀོ་མོག་གི་ཆུ་སྟེ་དབྱར་ཁའི་ན་ཆུའི་ཆུ་འཁྱིལ་ཆུང་ངུ་རླུང་གིས་མ་བསྐྱོད་པར་ཆགས་ཡོད་པའི་སྤྲིས་མ་
དང་འདྲ་བར་མཐུག་སྲབ་རན་པ་ཙམ་ཆགས་པའི་དོན་ནོ། །
༥ ཆུ་ལ་བརྟག་པའི་དུས་གསུམ། ཨ ཐོག་མར་ཆུ་ཚན་མོ་ཡིན་པའི་དུས་དང་། བར་དུ་ངད་ཡལ་ནས་དྲོད་
འཇམ་གྱི་དུས། ཐ་མ་ཆུ་དེ་གྲང་མོ་ཆགས་པའི་དུས་བཅས་གསུམ་མོ། །
༦ བརྟག་ཚུལ་དགུ། — དང་བོ་ཚན་མོ་ཡིན་པའི་དུས། མདོག་དང་རླངས་པ་དང་དྲི་མ་དང་མེ་ཏོག་བཅས་བཞི་
ལ་བརྟག གཉིས་པ་དྲོད་ངད་ཡལ་བའི་དུས། ཀུ་ཡ་དང་སྤྲིས་མ་བཅས་གཉིས་ལ་བརྟག གསུམ་པ་ཆུ་
62i



གྲང་མོ་ཡིན་པའི་དུས། ཆུ་མདོག་ལྡོག་པའི་དུས་ཡུན་དང་། ལྡོག་པའི་ཚུལ་ཅི་འདྲ་དང་། ལོག་རྗེས་ཀྱི་ཁ་
དོག་བཅས་གསུམ་ལ་བརྟག་པ་དྲིལ་བས་དགུའོ། །
༧ ལུ་མའི་ཆུ། – ནེའུ་གསེང་ངམ་རི་སྐམ་གྱི་དཀྱིལ་འོག་ནས་ཡར་ཐད་ཀར་རྡོལ་ནས་འབུར་ཡོང་བའི་ཆུ་སྟེ་ཁ་
དོག་སྔོ་ལ་ཤིན་ཏུ་དྭངས་བ་ཅན་ཞིག་གོ། །
༨ རྒྱ་ཤལ། - རྒྱ་སྐྱེགས་ཚོས་ཀྱི་སྣོད་སྟོང་པ་ཆུས་བཤལ་བའི་ཁུ་བ་ལྟར་དམར་པོའམ་ཁམ་ཞད་ཅུང་ཟད་ཡོད་པ་
ལྟ་བུ་ལ་གོ་བའམ། ཡང་ན་ལུག་རྫུད་དེ་ངན་ཤི་བརྒྱབ་པའི་ལུག་གི་ནང་ཁྲོལ་བླངས་ཤུལ་གྱི་ཁོག་པ་ཆུས་
བཤལ་བའི་ཁུ་བ་ལ་རྒྱ་ཞད་དེ་ཅུང་དམར་འོད་ཡོད་པ་དང་འདྲ་བ་ལ་རྒྱ་བཤལ་ཟེར་རོ། །
༩ མར་ནག་འདྲ་བ། - ཏིལ་སོགས་འབྲུ་བཙིར་བ་ལས་བླངས་པའི་འབྲུ་མར་གྱི་ཁུ་བ་འདྲ་བར་ཅུང་ནག་ཞོད་
ཡོད་པའོ། །
༡༠ དྲི་མ་དུགས་པ། – དྲི་མ་ངན་པ་སྟེ་ཡིད་དུ་མི་འོང་བའི་དྲི་མ་ལ་གོ་
༡༡ ཕུག་རོན་ཁྲ་ཡིས་གཏོར་འདྲ། – ཆུའི་ལྷུ་བར་བརྟག་ཚུལ་ཏེ། དཔེར་ན་བྱ་ཕུག་རོན་གྱི་ཁྱུ་གཅིག་ལ་གློ་
བུར་དུ་ཁྲ་ཞིག་བྱུང་ན་ཕན་ཚུན་ལ་བལྟས་ནས་ཕྱོགས་གཅིག་ཏུ་འཕུར་བའི་ལོང་མེད་པར་ཕྱོགས་
མཚམས་ཀུན་ཏུ་ཚ་འཕུར་བྱས་ནས་འཐོར་འགྲོ་བ་ལྟར་ཤིང་བུས་དཀྲུགས་པའི་མོད་ལ་ཆགས་པའི་ལྷུ་
བ་རྣམས་ཆུའི་དཀྱིལ་དུ་སྡོད་ལོང་མེད་པར་ཚག་སྒྲ་དང་བཅས་ཕྱོགས་ཕྱོགས་སུ་འཐོར་འགྲོ་བ་ལ་གོ་
དགོས་སོ། །
༡༢ ཞོ་ཤི། –ཞོ་ཤི་བ་སྟེ་ཞོ་སྐམ་པ་ལྟ་བུ་སྐྱ་ཡམ་ཡམ་གྱིས་ཆུ་སྟེང་ཁྱབ་པ་འབྱུང་བའོ། །
༡༣ འོ་མ་ཤི་འདྲ། – འོ་མ་རུལ་པ་སྟེ་ཆུའི་ནང་དུ་རྩག་རྩིག་ཅན་གྱིས་ཁྱབ་པ་ལྟ་བུ་འབྱུང་བ་ལ་གོ
༡༥ གདོན་ཆུ། – འབྱུང་པོའི་གདོན་རིགས་ཀྱིས་གནོད་པ་བྱེད་ཡུལ་ནད་པའི་དྲི་ཆུའི་མིང་སྟེ། གདོན་གང་ཡིན་
པ་དེའི་རྟགས་དྲི་ཆུའི་ནང་འཆར་བས་གདོན་ཆུ་ཞེས་བྱའོ། །
༡༦ སྲིད་པའི་རུས་སྦལ། – སྲིད་པ་སྣོད་ཀྱི་འཇིག་རྟེན་འདི་ཐོག་མ་ནས་རུས་སྦལ་གྱི་རྣམ་པར་ཆགས་པ་དེ་
བཞིན་བཅུད་ཀྱི་སེམས་ཅན་ཡང་རུས་སྦལ་གྱི་རྣམ་པར་ཆགས་ཞེས་རྩིས་ཀྱི་ལུགས་ལྟར་དུ་གདོན་ཆུ་
དེ་ཡང་སྲིད་པའི་རུས་སྦལ་གན་རྐྱལ་དུ་གནས་པའི་ཚུལ་བྱས་ནས་བརྟག་ཚུལ་བསྟན་པ་ཡིན་ནོ། ། །
༡༧ ཉ་མིག་སྲུབས་འདྲ། - ལྦུ་བ་ཉ་མིག་འདྲ་བ་ཞེས་ལྦུ་བ་ཕྱེད་ཆུ་ནང་དུ་ནུབ་ལ་ཕྱེད་སྟེང་དུ་དོན་པ་ལ་ཟེར་བ་
དང་། ལྦུ་བ་ལ་ཀས་སྲུབས་འདྲ་བ་ཡོད་པ་ཞེས་ཟེར། ཡང་ན་མ་བསྲུབས་ཀྱང་བསྲུབས་པ་འདྲ་བའི་ལྷུ་
622



བ་འབྱུང་ཞེས་སྔོན་འཇུག་བ་ཡིག་སྦྱར་ནས་འགྲེལ་ཚུལ་ཡང་ཡོད་དོ། །
༡༨ སྲིད་པའི་སྤྱི་འདྲེ། – འཇིག་རྟེན་ན་གྲགས་ཆེ་པའི་དགེ་བསྙེན་རྒྱལ་པོའི་རིགས་ལ་གོ་ཞེས་དང་། ཡང་ན་
འབྱུང་བ་ལྔ་ལ་ཐོག་མ་ནས་གནས་པ་དང་། ལྷ་ཀླུ་རྒྱལ་བཙན་སོགས་སྡེ་བརྒྱད་ཀྱིས་བསྡུས་པས་གནོད་
པ་ལ་གོ ཞེས་སོ། །
༡༩ རྦད་འདྲེ། – རྦད་པ་སྟེ་རྩོད་པའི་འདས་ཚིག་ཡིན་ལ་དོན་དུ་གཏོང་བ་དང་སྐུལ་བ། འགྱེད་པ་བཅས་ལ་
འཇུག་པས་གཞན་གྱིས་མཐུ་གཏད་དེ་བཏང་བའི་འདྲེ་སོགས་གནོད་པ་ཅན་གྱིས་འཚེ་བ་ལ་གོ
༢༠ གྲེ་ཕོ་མོ། – གྲེ་ཕོ་ནི་ཕོ་གདོན་གྱི་བྱེ་བྲག་ཅིག་དང་། གྲེ་མོ་ནི་མོ་གདོན་གྱི་བྱེ་བྲག་ཅིག་ཡིན་པར་བཤད་
དོ། །
༢༡ ཀླུ་གཉན། – སའི་འོག་ཏུ་གནས་པར་གྲགས་པའི་ཀླུ་ཆེན་བརྒྱད་ཀྱི་འཁོར་དུ་གཏོགས་པའི་རྒྱལ་རིགས་དང་
རྗེ་རིགས། དམངས་རིགས། བྲམ་ཟེའི་རིགས། གདོལ་བའི་རིགས་བཅས་ཀླུ་དང་། གཉན་དུང་གཡུའི་
སྨིན་མ་ཅན་ཞེས་པ་ལས་གྱེས་པར་གྲགས་པའི་འཁོར་ཚོགས་བྱེ་བ་སྟོང་དང་བཅས་པ་གཉིས་ཀྱི་
བསྡུས་མིང་ངོ༌། །
༢༢ ཀླུ་བདུད། – ཀླུ་དང་བདུད་གཉིས་ཀྱི་བསྡུས་མིང་ངམ་ཕ་ཀླུ་དང་མ་བདུད་གཉིས་བཤོས་པ་ལས་བྱུང་བའི་
བུའི་མིང་ངོ་། །
༢༣ ཀླུ་བཙན། – ཕ་ཀླུ་དང་མ་བཙན་གཉིས་བཤོས་པ་ལས་བྱུང་བའི་བུའི་མིང་ཡིན།
༢༤ ཀླུ་བསེན། – ཀླུ་དང་གསེན་མོ་གཉིས་ཀྱི་བསྡུས་མིང་ཡིན།
༢༥ བསེན་མོ། – བྱིས་པ་སོགས་ལ་གནོད་ཚབས་ཤིན་ཏུ་ཆེ་བའི་མོ་གདོན་གྱི་རིགས་ཏེ། མོ་འདྲེ་དང་གསོན་
འདྲེ་ཞེས་ཀྱང་བྱ་བའི་གསོན་པོར་འདྲེར་གྱུར་པའི་ས་སྐྱའི་འབའ་མོ་ལྟ་བུ་ལ་བྱའོ། །
༢༦ ཀླུ་སྲིན། —ཕོ་ཀླུ་དང་མ་བདུད་སོགས་གདུག་པ་ཅན་དུ་གྱུར་པའི་ཀླུ་མ་རུང་པ་གདུག་པ་ཆེ་བ་ལྟ་བུ་ལ་ཟེར།
༢༧ མི་ཁ། –ངན་སྨྲས་སམ་གཏམ་ངན་བརྗོད་དེ་དམའ་འབེབ་བྱེད་པར་གོ
༡༨ ཕུར་ཁ། – གཞན་གྱིས་མཐུ་བྱས་པ་འགྲུབ་པའི་འབྲས་ངན་འབྱུང་བ་ལ་གོ་
༢༩ ཟད་ཁ། – དགྲ་ཁ་གཏད་པ་ལྟ་བུར་གོ་བ་སྟེ་དགྲ་བོའི་ཐོག་ལ་དཔུང་ཆེན་རྦད་ནས་རྩ་གཏོར་གཏོང་བ་ལྟ་
བུའོ། །
༣༠ ཀླུ་གཏད། – ཀླུ་རིགས་ལ་བཅོལ་ཞིང་སྤྲད་དེ་གནོད་དུ་འཇུག་པའམ་མནན་གཏད་བྱེད་པ་ལ་གོ
623



༣༡ དམ་སྲི། – དམ་སེལ་འཇུག་མཁན་གྱི་གདོན་ཞིག དམ་ཉམས་ཀྱི་འདྲེའམ་འབྱུང་པོས་མི་སེམས་དཀྲུག་པ་
ལའོ། །
བསམ་གཞིག
༡ ཆུ་ལ་བརྟག་དུས་ཀྱི་སྔོན་འགྲོའི་ཟས་སྤྱོད་བསླབ་ཚུལ་ལ་དོ་སྣང་མ་བྱས་ན་སྐྱོན་ཅི་འབྱུང་ངམ།
༢ ནད་ཅན་དང་ནད་མེད་ཀྱི་ཆུའི་ཁྱད་པར་དབྱེ་ཚུལ་གང་ཡིན་ནམ།
༣ ཚ་གྲང་གི་ནད་རྣམས་ཆུ་ལ་གསལ་ཆེ་བའི་རྒྱུ་མཚན་གང་ཡིན་ནམ།
༤ གདོན་ཆུ་བརྟག་པར་དམིགས་བསལ་གྱི་ཆ་རྐྱེན་དགོས་སམ།
624



སློབ་ཚན་སོ་བཞི་པ། གཏར་གའི་ལག་ལེན།
དང་པོ། ཡན་ལག་གི་དོན།
དཔྱད་མཆོག་གཏར་གའི་གདམས་པ་ཉེས་འཁྲུགས་སྙོག་མ་དྲུངས་འབྱིན་ཀེ་ཏ་ཀ ། །
ཡེ་ཤེས་མཆོག་གི་ཆུ་གཏེར་ལས་འཁྲུངས་སྟོབས་བཅུའི་བདུད་རྩི་མི་ཟད་གཏེར། །སྲིད་འདིར་ཉམ་ངའི་
ནད་ཚོགས་ཞི་བ་བླ་ན་མེད་པའི་སྨན་གྱི་རོ། །ཅི་དགར་སྩོལ་མཛད་ཕན་བདེའི་ནོར་བུ་སྐྱེ་དགུའི་གཙུག་གི་ཅོད་
པན་དུ། །འགོད་མཁས་ཚེ་ཡི་རིག་པ་འཛིན་པ་ཡོངས་ཀྱི་ཤིང་རྟ་བི་ཇི་བརྒྱུད་བཅས་བསྔགས། །གང་དེའི་སྲིད་
གཉིས་ལས་འཕོས་སྨྲ་བའི་དབང་། །སྲོག་འཚོའི་རྩ་ལག་ནམ་མཁའི་མཚན་འཆང་བའི། །གསུང་གི་གསང་བ་
རྣམ་པ་ཀུན་གསལ་བ། །རྣ་བར་འཁྱུད་ཅིང་ཀུན་བྱེད་ལ་བལྟས་མཐུས། །རྒྱ་ཆེན་གཏིང་དཔག་དཀའ་བའི་གསོ་
རིག་དང་། །བདག་བློ་ལྷན་ཅིག་འགྲོགས་ནས་རིང་ལོན་ཕྱིར། །གཞན་གྱིས་མི་སྤོབས་གནད་གསང་གཏིང་
མཐའ་ཀུན། །སྐད་ཅིག་འཇལ་ ལ་ངལ་བ་བསྟེན་དོན་ཅི། །ཇི་བཞིན་དཔྱད་ ཤེས་ནད་དཔུང་རྩད་འབྱིན་
གཏར། །གནད་དུ་མ་གྱུར་ཕུང་བྱེད་སྲོག་གི་གཤེད། །ཞི་དང་སྦྱོངས་ལ་ལྟོས་མིན་དམར་འབྱིན་དཔྱད། །དུག་
སྦྲུལ་གཙུག་གི་ནོར་ལེན་ལས་ཉེན་ཕྱིར། །ལོག་དཔྱད་སྙོག་མའི་ཕྱོགས་ལས་རྣམ་རྒྱལ་བའི། །དཔྱོད་མཆོག་
གཏར་གའི་གདམས་པ་ཀེ་ཏ་ཀས། །ཉེས་འཁྲུགས་བགྲུང་མའི་སྙིགས་མ་དྲུངས་འབྱིན་མཁན། །རིས་མེད་མ་
ཚོགས་སྐྱོང་བའི་གཉེན་འདིར་སྤྲོས།
གཉིས་པ། གཞུང་དངོས་ཀྱི་དོན། །
དེ་ལ་དཔྱད་མཆོག་གཏེར་ག་བརྡེག་པ་ལ། །གཏར་མཁན་སྨན་པ་གཏར་བྱེད་ཆ་དཔྱད་དང་། །གཏར་
དུས་གནད་བརྟག་གཏར་ཡུལ་ནད་ཡོད་དང་། །གཏར་གནས་རྩ་དམིགས་གཏར་བྱ་ནད་རྒྱུ་དང་། །གཏར་
625



ཐབས་དངོས་དང་གཏར་སྐྱོན་ཡོན་ཏན་དགུ།
གཅིག གཏར་མཁན་སྨན་པ།
དང་པོ་གཏར་མཁན་སྨན་པའི་མཚན་ཉིད་ནི། །ཀུན་ཏུ་མ་རྨོངས་མཁས་བསྟེན་རྣམ་བཞག་ལྡན། །ཡིད་
གཞུངས་ལག་བཟོ་མིག་གསལ་དཔའ་ལ་བརྟན། །ལས་མྱུར་སྨན་རྫས་ཆ་དཔྱད་རྣ་འཛོམས་ཤིང་། ཁྲོ་མེད་མི་
འདར་བྱམས་བརྩེ་ཀུན་ལ་སྙོམས། །འདི་ནི་གཙགས་བུ་འདེབས་པའི་ལས་ལ་མཁས། །
གཉིས། ཆ་དཔྱད།
གཉིས་པ་གཏེར་བར་བྱེད་པའི་ཆ་དཔྱད་ལ། །རྒྱུ་དང་དབྱིབས་འཆོས་བཞག་སྣོད་རྣོ་འདོན་བཞི། །༡ རྒྱུ་
ནི་ཁུངས་བཟང་ཤིས་པའི་ལྕགས་སྣ་ལྔ། །དེ་ཡང་རྣོ་ངར་མཉེན་ལྡན་ཞུན་ཐར་གཅེས། །༢ དབྱིབས་འཆོས་བཟོ་
ཁྱད་སྤྱི་དང་བྱེ་བྲག་གཉིས། །
སྤྱི་དབྱིབས་བྱིའུའི་སྒྲོ་འདྲ་རྩེ་མོ་སྒུར། །དལ་རྩེ་ཚེས་གཉིས་ཟླ་བ་འདྲ་བའམ། །ལྟག་ཉལ་སོ་ཐད་དྲང་ལ་
བྲང་བ་ཅན། །གྲི་ཡི་དབལ་ཁ་ལྟ་བུ་བྱ་བ་ཡིན། །བཟུང་བར་བདེ་ཕྱིར་གཏིང་མཚོན་ཕྲག་པ་ནི། །ཆང་པའི་ཁར་
བརྟེན་ཤེད་ཀྱིས་ཁུར་བ་གཅེས། །རྩ་བ་རྒྱས་སྐུད་གཡས་སུ་བསྒྲིམ་པ་འདྲ། །མིག་ལྡན་མཚོན་བཏབ་པ་ཡིས་ཉེས་
མི་འབྱུང་། །རིན་ཆེན་སྣ་ ལྔས་གཉན་དང་ ཐབ་སོགས་ཐུབ། །ལྕགས་མདོག་ ཨུཏྤལ་སྔོན་པོ་འདྲ་བ་ན། །
བརྡུངས་མཐར་ཕྱིན་པའི་ལེགས་པ་མཁའ་དང་འགྲན། །ཡར་ལ་རྩེ་བསྟན་མེ་ལྟར་འབར་བྱེད་ཅིང་། །མར་ལ་རྩེ་
བསྟན་ཆུ་ལྟར་འཐིག་སྙམ་བྱེད། །ལྟག་པའི་སྒང་བལྟས་རྒྱུ་ཁབ་ཕུ་བཀུག་འདྲ། །མདུན་སྒང་རྟ་རྔ་རྩེ་མོ་ཡལ་བ་
འདྲ། །བྱེ་བྲག་རྒྱས་པར་གནས་ཆེད་ཉི་ཤུ་དྲུག །གསུངས་ཀྱང་དཔྲལ་བར་རྟ་གྲིའི་ཁ་འདྲ་དང་། །ལྟག་པར་
གཏར་བྱེད་ཆུ་གྲི་འདྲ་བ་དང་། །རྩེ་ཆུང་རྩ་ལ་ཚེས་གསུམ་ཟླ་བ་འདྲ། །རྐང་ལག་ངར་པ་བྱིའུའི་དང་རུ་འདྲ། །རྩ་
བོ་ཆེ་ལ་རལ་གྲི་འདྲ་བ་བྱ། །བྱིན་གཞུག་རྩ་ལ་ཟླ་གམ་འདྲ་བ་འཆོས། །དེ་ལྟར་སྤྱི་དང་བྱེ་བྲག་ཀུན་ཀྱང་ནི། །
རིང་ཐུང་སྲིད་ལ་སོར་དྲུག་ཁ་ཡི་རྒྱུར། །མཐེབ་ཆུང་སེན་ཚད་གཅིག་དང་སུམ་གཉིས་དག །གུང་སེན་ཕྱེད་དང་
སུམ་ཆ་སུམ་གཉིས་དང་། །སུམ་ཆ་སྙོམས་ནས་གོང་དང་གོ་རིམ་སྦྱར། །རྩེ་དབྱིབས་དཔལ་( སེན་)ཁ་མདུང་རྩེ་
མེ་ལོང་ཁ། །རུས་སྟེང་རུས་གསེབ་ཤ་ལ་གོ་རིམ་སྦྱར། །འོན་ཀྱང་གནས་ལ་གང་འཚམ་སྣ་ཚོགས་དབྱིབས། །
ཚད་སོགས་མ་ངེས་མགར་བའི་ལག་ཆ་འདྲ། །རྩར་བརྒྱར་རང་རང་ཁ་ཕྱེད་བར་དུ་བསྒྱུར། །བྱ་སྒྲོའི་ལྟག་པ་ལྟག་
626



ཉལ་གཞུང་འབུར་སོགས། །བཟོ་ཁྱད་ནས་ཀྱི་ལྗང་བུའི་གཞུང་འདྲ་ལ། །རྩེ་སྔོན་ལྗང་བུ་སྐེད་པ་ཉིས་འགྱུར་
ནས། །རྩ་བ་སུམ་འགྱུར་བར་དུ་རིམ་འཐུག་བྱ། །རྣོ་འདོན་མཁས་པས་ཐར་འབྱོངས་ནན་བཅོས་ལ། །འཇོང་
ཤས་རྩེ་བཅད་ཁ་ནི་ད་བྱིག་སྔོན་བླང་། །བཟང་དྲུག་ཚྭ་སྣ་གསུམ་དང་ཨ་རུ་ར། །སྨན་ཆེན་ཁྱི་སྤུ་ར་བལ་གནའ་
རུའི་གཞོབ། །ཞིབ་བཏགས་ཕྱེ་མས་གཙགས་བུ་ཆུར་བརླན་སྦགས། །ངར་མཚམས་མན་ཆད་མེ་ཐུབ་འདམ་
གྱིས་བཏུམ། །ངར་རྫས་མ་སེལ་བར་དུ་སོལ་མེར་བསྲེག །དཀར་འདོད་ཆང་དང་རྡོ་འདོད་གངས་ཆུར་བཅུག །
སྨུག་ལ་མཉེན་འདོད་མར་ནག་གྲང་མོར་བཅུག །འཇམ་བརྡར་ཁ་བླངས་རིམ་པས་ཀོ་སེར་དང་། །ཉར་ལ་ཐལ་
བརྡར། ༣ རྣོ་ཚད་ལག་མཐིལ་གྱི། །ཤ་སྦལ་བསྙེལ་བྱེད་གྱེན་དུ་སྤུ་གཤགས་ནུས། །༤ གཞུག་སྣོད་རབ་ནི་རྩ་
བསྡམ་རྩེ་མོ་གདེང་། །འབྲིང་ནི་སོ་ལྗོང་ཐ་མ་སོ་དར་དྲིལ། །གསུངས་པའི་རབ་ལ་ལུགས་མང་ཐ་དད་ཀྱང་། །
（རྒྱུ་ཉི་ཟླའི་ཁ་སྦྱོར་དང་། བི་ཇིའི་སྒོ་གཉིས་མ་དང་། རྒྱུག་རིལ་མ། གཡུ་ཐོག་གི་སྒོ་བཞི་མ། བྲང་ཏིའི་མིག་ཤིང་མ།
ཆེར་རྗེའི་འབྱོང་ཤུལ་མ། གཉའ་པ་དང་མཐའ་བཞིའི་དར་པོའི་ལུགས་གཉིས། །གྲི་སྤུང་མ་སོགས་རང་ལུགས་
མང་བའོ། །)རང་ལུགས་བི་ཇིའི་སྒོ་གཉིས་མ་འཆོས་པ་ནི། །གཙགས་ཤུབ་སྲིད་སོར་དགུ་པའི་ཁུང་གསེང་
དུ། །དཔུང་འཛིན་སོར་དོ་གཏིང་པ་སོར་རེའི་སྟེང་། །རྒྱུ་ཚད་གྲངས་བསྟུན་གཤགས་ལ་གཙབས་ཀྱིས་བསྡམ། །
གཏིང་སྒོའི་གདོང་བགག་མདུན་སྒོ་ཐལ་གྱིས་གཏོང་། །རྩེ་བསྡམ་རྩེ་མོ་སྟོང་པའི་ལྗོང་ལ་ལྡེང་། །བཅང་ལེགས་སོ་
མི་རྟུལ་བས་ཐེབས་པ་སླ།
གསུམ། དུས་གནད།
གསུམ་པ་གཏར་བའི་དུས་གནད་བརྟག་པ་ལ། །སྤང་བླང་གཉིས་ཡིན།
དང་པོ་སྤང་བྱ་ལ། །ལོ་ཟླ་ཞག་དུས་དུས་བཞིའི་བླ་གནས་བརྩི། ། ལོ་ནི་སྤར་ཁ་གང་ལ་གནས་པ་ཡི། །
དཔྱད་སྤང་དཔེར་ན་ལི་ལ་མེ་དཔྱད་དང་། །དེ་བཞིན་མགོ་ལག་རྩིབ་རྐང་གསང་བ་སྦྱར། ། ཟླ་བའི་བླ་གནས་བྱི་
ཕག་ལོ་པ་ནི། །དགུན་ཟླ་འབྲིང་པོར་མི་གཏར་གླང་ལུག་བྱ། །དབྱར་ར་ལ་འཛེམ་སྟག་འབྲུག་དགུན་མཐར་
སྤོངས། ། ཡོས་སྦྲུལ་དབྱར་ཐ་རྟ་ལ་དཔྱིད་ར་མིན། །སྤྲེལ་ལོ་དབྱར་འབྲིང་ཁྱི་ལོ་སྟོན་མཐར་སྤོངས། །ཞག་གི་བླ་
གནས་བདེ་མཆོག་ཁ་སྦྱོར་དང་། །དུས་འཁོར་ལ་སོགས་བཀའ་གཏེར་མན་ངག་ལུགས། །འདྲ་མིན་མང་རྣམས་
ཀུན་རྫོབ་བདེན་མཉམ་ཕྱིར། །འདོར་ལེན་མི་རིགས་ཀུན་ཀྱང་ཁྱོན་གཅིག་བཤད། །ཚེས་གཅིག་རྐང་མཐིལ་བོལ་
དང་སྤྱི་བོ་གཡོན། །ཚེས་གཉིས་བྱིན་གཡོན་དཔྲལ་ གཡོན་ལོང་བུར་གནས། །ཚེས་གསུམ་བརླ་གཡོན་རྣ་བ་
627



གཡོན་ལ་གནས། །ཚེས་བཞི་སྤྱི་གཡོན་མིག་གཡོན་རྐེད་པར་གནས། །ཚེས་ལྔ་ལྟེ་བའི་གཡོན་དང་མཁུར་གཡོན་
ཁ། །ཚེས་དྲུག་སྙིང་མགྲིན་གཡོན་དང་ལག་པ་ལ། །ཚེས་བདུན་ནུ་ཕྲག་གཡོན་དང་ལག་པའི་ནང་། །ཚེས་
བརྒྱུད་མགྲིན་དཔུང་གཡོན་དང་མཁྲིག་མར་གནས། །ཚེས་དགུ་ལག་ངར་མཐིལ་གཡོན་མིག་རྩ་ལ། །ཚེས་བཅུ་
མཁུར་ནུ་གཡོན་དང་རྐང་པའི་རྒྱབ། །བཅུ་གཅིག་མིག་སྙིང་གཡོན་དང་ལྷེན་སྣའི་རྩེ། །བཅུ་གཉིས་རྣ་ལྷན་
གཡོན་ལྟེ་སྐུ་མཚམས་སུ། །བཅུ་གསུམ་དཔྲལ་སྟེང་རྒྱུ་གཡོན་རྩིབ་ལོགས་ལ། །བཅུ་བཞི་མཚོག་མ་རྒྱུ་ལོང་གཡོན་
སྙིང་ཁར། །བཅོ་ལྔ་ལུས་ཁམས་དབང་པོ་ཀུན་ལ་ཁྱབ། །བཅུ་དྲུག་སྤྱི་གཙུག་རྐང་གསང་བར་གཡས་བྲང་། །
བཅུ་བདུན་མཆོག་མ་གསང་རྒྱ་བར་གཡས་སྐེ། །བཅོ་བརྒྱད་དཔྲལ་བ་ལྟག་པ་བརླ་གཡས་པ། །བཅུ་དགུ་རྣ་བ་སྐེ་
ལྷུན་བར་གཡས་པ། །ཉི་ཤུ་མིག་ལྷན་སྙིང་བར་གཡས་ལོང་ལག །ཉེར་གཅིག་མཁར་སྙིང་ནུ་བར་གཡས་མཐིལ་
ཆུང་། །ཉེར་གཉིས་ལག་གཡས་ལུས་ཡོངས་ལོང་བུར་གནས། །ཉེར་གསུམ་མགྲིན་དཔུང་ཕྲག་གཡས་མཆིན་
པར་གནས། །ཉེར་བཞི་ནུ་མ་ཕྲག་གཡས་ལག་པའི་བོལ། །ཉེར་ལྔ་སྙིང་ཁ་མགྲིན་གཡས་རྐང་པའི་བོལ། །ཉེར་
དྲུག་ལྟེ་བ་འགྲམ་མཁུར་གཡས་དང་བྲང་། །ཉེར་བདུན་མཚན་མ་མིག་གཡས་སོར་མོ་དག །ཉེར་བརྒྱད་བརླ་དང་
རྐང་གཡས་གསང་གནས་ལ། །ཉེར་དགུ་བྱིན་པ་དཔྲལ་གཡས་ངར་གདོང་ལ། །གནམ་སྟོང་རྐང་མཐེབ་གཙུག་
གཡས་རྟིང་པར་གནས། །འདི་དག་ཕོ་ཡི་དབང་བྱས་མོ་ལ་ནི། །གཡས་གཡོན་ཕོ་ལས་གོ་ལྡོག་ཤེས་པར་བྱ།
628



ཚེས་གྲངས།
དུས་འཁོར་ལུགས་ཀྱི་བླ་གནས་འཕོ་ རྐང་ པའི་ སོར་རྐང་ པའི་ སོར་ | རྐང་ པའི་ སོར་
ཚུལ།
ཚིགས་ དང་ པོར་ ཚིགས་ གཉིས་ | ཚིགས་ གསུམ་ ལོང་བུར་ཨུ་
ཡི་གེ་ཨ | པར་མི། } པར་རི།
ཟུར་མཁར་ བྱེ་ རིང་ ལུགས་ ཀྱི་ བླ་
རྐང་མཐིལ། | ལོང་བུར། ། བརླ་ནང་།
གནས་འཕོ་ཚུལ།
། སྐེད་པར།
གཙུག་ལག་རིག་བྱེད་ལུགས་ཀྱི་བླ རྐང་ བའི་ མཐེ་ རྐང་ བའི་ བོལ་
བོང་།
གནས་འཕོ་ཚུལ།
ཚིགས།
བྱིན་ཧྭ། པུས་མོ་སྟེང་།
ལྷོ་གཏེར་སྲིད་པའི་གཏེར་ཁྱིམ་གྱི་བླ་ བྱ་ ཟེར་ ནས་ ཉི་ དྲོས་ ཆེན་ བར་ དྲོས་ ཆེན་ ཚུན་ ནམ་ ལངས་ རྒེད་
གནས་འཕོ་ཚུལ།
ཤར་རྐང་མཐིལ། བྱིན་དཀྱིལ། | བརླ་དཀྱིལ། | པར།
རྒྱ་རྩིས་ གསར་མའི་ ལུགས་ ཀྱི་ བླ་ | རྐང་ པའི་ མཐེབ་
རྐང་པའི་རྒྱབ། །
གྲུ་མགོ་དང་པོ་བ། | རྐེད་པར།
གནས་འཕོ་ཚུལ།
གཙུག་ལག་རིག་བྱེད་ལུགས་ཕྱུགས་་ ཕྱུགས་ ཀྱི་ རྐང ཀོང་ཚིགས་ཏེ་ར། ཕྱུགས་ ཀྱི་ ངར་
ཀྱི་བླ་གནས་འཕོ་ཚུལ།་
ཕྱུགས་ཀྱི་སྲེ་ལོང་།
མཐིལ། ། རྒན་ཨག་ཆོམ། གདོང་། །
ཚེས་གྲངས།
དུས་འཁོར་ལུགས་ཀྱི་བླ་གནས་འཕོ་
ལག་ པའི་ སོར་ | ལག་ པའི་ སོར་
ཚུལ།
པུས་མོར་ལི། ། དཔྱི་མཚམས་ཨ། ཚིགས་ དང་ པོར་ ཚིགས་ གཉིས་
ཨེ། །
པར་ཨར།
ཟུར་མཁར་བྱེ་ རིང་ ལུགས་ ཀྱི་ བླ
བྲང་མདུན། རོ་རྒྱབ། ལག་མཐིལ།
གནས་འཕོ་ཚུལ།
གཙུག་ལག་རིག་བྱེད་ལུགས་ཀྱི་བླ་ རྐང་ པའི་ ནང་
ནང་བརླ་ཡི་སུལ།
གནས་འཚོ་ཚུལ།
ངམ་སྐྱིད་ཁུང་། །
མཁལ་ མ་ གཡོན་
| དཔྱི་ཚིགས་
ལྷོ་གཏེར་སྲིད་པའི་གཏེར་ཁྱིམ་གྱི་བླ | ཉི་ཤར་ནས་ཁ།
ཉི་ དྲོས་
༑ མཐིལ། །
སྐུ་ རེངས་ ཤར་
ལག་ ནས་ ནམ་ ལངས་ |
| ནམ་ ཕྱེད་ ལག་
གནས་འཕོ་ཚུལ།
བར་དུ་ རྐང་ལོང་གཉིས་ཀྱི་གྲུ་ཁུག་
གཉིས།
བརླ་རྐང་ནང༌། །
རྩིབ་ལོགས།
རྒྱུ་རྩིས་ གསར་ མའི་ ལུགས་ ཀྱི་ བླ་
གནས་འཕོ་ཚུལ།
གཙུག་ལག་རིག་བྱེད་ལུགས་ཕྱུགས་ ཕྱུགས་ ཀྱི་ སེ བ་
ཀྱི་བླ་གནས་འཕོ་ཚུལ། རུས།
ལག་པ།
ཕྱུགས་ ཀྱི་ དཔྱི་
ད༤
ཕྱུགས་ཀྱི་གྲུ་མོ།
ཕྱུགས་ ཀྱི་ མཁལ་
629



ཚེས་གྲངས།
ན
༡༢
དུས་འཁོར་ལུགས།
ལག་ པའི་ སོར་
ཚིགས་ གསུམ་ | མཁྲིག་མར་ཨལ།
པར་ཨོ། །
གྲུ་མོར་ཧ།
དཔུང་པར་ཡ།
ཟུར་མཁར་ བྱེ་ རིང་ ལུགས་ ཀྱི་ བློ ། མཆིན་པར།
། རྐེད་པར། །
ཕོ་བ།
གནས་འཕོ་ཚུལ། །
གཙུག་ལག་རིག་བྱེད་ལུགས་ཀྱི་བླ་ རྩིབ་ལོགས།
གནས་འཕོ་ཚུལ།
དཔུང་སོག
ལག་ངར།
ལག་ངར།
།
ལག་མཐིལ།
ཚུལ།
བཅོ་ལྔ་ བཅུ་ དྲུག་
ལྷོ་གཏེར་སྲིད་པའི་གཏེར་ཁྱིམ་གྱི་བླ་ ནམ་ ལངས་ སྲིད་ འཁོར་ རྐེད་ སྲོད་ལ་སྣ་དང་རྣ་ བྱ་ ཟེར་ ཕོ་ སྐྲ་
གནས་འཕོ་ཚུལ།
མཚན་མར། | པར། །
མཚམས། །
རྒྱུ་རྩིས་ གསར་ མའི་ ལུགས་ ཀྱི་ བླ་
གཞུག་ཆུང༌། ། སྤྲུལ་པ་སྣ།
གནས་འཕོ་ཚུལ། །
གཙུག་ལག་རིག་བྱེད་ལུགས་ཕྱུགས་ ཕྱུགས་ ཀྱི་ ལག་ ཕྱུགས་ ཀྱི་ ལྟག་ ཕྱུགས་ ཀྱི་ ཚིགས་ ཕྱུགས་ ཀྱི་ ལག་
ཀྱི་བླ་གནས་འཕོ་ཚུལ། །
སྨཁྲིལ། སྒོར། །
སམ་ཚིལ། ། ངརོ༑
ཚེས་གྲངས།
༡༣ ། ༡༤༡༥
དུས་འཁོར་ལུགས་ཀྱི་བླ་གནས་འཕོ་
དཔལ་ བར་ ལ།
སྙིང་ཁར་ར། མགྲིན་པར་ཝ། མཚམས་ སུ་ ནི། ལྟག་པར་ཨཱ།
སྤྱི་ བོར་ ཨཾ་ གི་
གཟུགས་ཀྱིས་སོ།
ཟུར་མཁར་ བྱེ་ རིང་ ལུགས་ ཀྱི་ བླ་
སྐྱོར་གོང༌། ། ལུས་སྤྱིར་ཁྱབ། །
གནས་འཕོ་ཚུལ། །
- - - -
གཙུག་ལག་རིག་བྱེད་ལུགས་ཀྱི་བླ་
སྐེ་མགུལ། །
རྣ་ལྟག་ཟ་འགྲམ། ལུས་སྤྱིར་ཁྱབ། ལྟག་པ་ཟ་འགྲམ།
གནས་འཕོ་ཚུལ།
ལྷོ་གཏེར་སྲིད་པའི་གཏེར་ཁྱིམ་གྱི་བླ་
ཉི་ནུབ་སོ་ལ་
ཉི་ མྱུར་ རྐེད་ པ་
ཉི་འབྱིངས་ ཁྱད་ པར་ |
གནས་འཕོ་ཚུལ།
ཁོར།
བྱིན་དཀྱིལ། །
བྲང་གཞུང་། །
རྒྱ་རྩིས་ གསར་ མའི་ ལུགས་ ཀྱི་ བླ་
ཕོ་བའི་རྒྱབ་བམ་
ལུས་སྤྱིར་ཁྱབ། བྲང་ངམ་ཕོ་བ།
སྙིང་ཁ།
གནས་འཕོ་ཚུལ།
གཙུག་ལག་རིག་བྱེད་ལུགས་ངུགས་ ཕྱུགས་ ཀྱི་ རྩ་ ཕྱུགས་ ཀྱི་ དཔུང་ ཕྱུགས་ ལུས་ སྤྱིར་ | ཕྱུགས་ ཀྱི་ རྐེ་
ཀྱི་བླ་གནས་འཕོ་ཚུལ། དཀར། པ།
ཁྱབ།
མཇིང་།
ནམ་ ཕྱེད་ སྙིང་ཉེ་ ཚུར་ ལུས་
630



ཚེས་གྲངས།
དུས་འཁོར་ལུགས་ཀྱི་བླ་གནས་འཕོ་
ཚུལ།
༡༧༡༨༡༩
གཉའ་བར་ཝཱ།
| དཔུང་ ཚིགས་ སུ་
སྙིང་ཁར་རཱ།
གྲུ་མོར་ཧཱི།
མཱུ།
ཟུར་མཁར་བྱེ་ རིང ལུགས་ ཀྱི་ བླ ། མགིན་པ།
།ཕོ་ལ་སྐྱེལ།
ལོང་བུ།
| རྐང་ངར།
གནས་འཕོ་ཚུལ་
གཙུག་ལག་རིག་བྱེད་ལུགས་ཀྱི་བླ་
གནས་འཕོ་ཚུལ།
སྐེ་མཇིང་།
ལག་མཐིལ།
ལག་ངར།
དཔུང་སོག
ནམ་ ལངས་ བརྨ་
ཉིན་ ཕྱེད་ ངར་
ལྷོ་གཏེར་སྲིད་པའི་གཏེར་ཁྱིམ་གྱི་བླ་ སྲོད་འཁོར་མགུལ་
གནས་འཕོ་ཚུལ།
གྱི་གཡོན་ཟུར།
ཉི་དྲོས་ཕོ་བ་དང་
ང
བརླ་ནང་། །
གཉིས་ ཁྱུང་ དང་
རྐང་པའི་ལོགས།
གདོང་།
།
གསང་གནས་
སམ་འཕོང་།
| རྐང་པ། །
བརླ་ནང་།
ཕྱུགས་ཀྱི་ཟེ་བ།
ཕྱུགས་ ཀྱི་ ལྟག་ | ཕྱུགས་ ཀྱི་ དཔུང་
པ།
༢༡
རྒྱ་རྩིས་ གསར་མའི་ལུགས་ཀྱི་ བླ་ མིང་པ།
གནས་འཕོ་ཚུལ།
གཙུག་ལག་རིག་བྱེད་ལུགས་ཕྱུགས་ཕྱུགས་ཀྱི་སྣེ་ཁུག་
ཀྱི་བླ་གནས་འཕོ་ཚུལ། གམ་སྐེ་མཇིང་།
ཚེས་གྲངས།
དུས་འཁོར་ལུགས་ཀྱི་བླ་གནས་འཕོ་
མཁྲིག་མར་ཨཱལ།
ཚུལ།
ཟུར་མཁར་བྱེ་ རིང་ ལུགས་ ཀྱི་ བླ་ |
རྐང་མཐེབ།
གནས་འཕོ་ཚུལ།
གཙུག་ལག་རིག་བྱེད་ལུགས་ཀྱི་བླ་
རྩིབ་ལོགས།
གནས་འཚོ་ཚུལ།
ལྷོ་གཏེར་སྲིད་པའི་གཏེར་ཁྱིམ་གྱི་བླ་ ཉི་ དྲོས་ རྐང་
གནས་འཕོ་ཚུལ།
མཐིལ། །
༢༢ ༢༣༢༤
སོར་ ཚིགས་| སོར་ ཚིགས་ སོར་ ཚིགས་ དང་
གསུམ་པར་ཨོ། གཉིས་པར་ཨཱར། པོར་ཨེ། །
སོག་གཡོན། །
མཆིན་པ།
ལག་ངར།
མཁལ་སྟེང༌།
དཔྱི་ མིག་ ཚིགས་
།
བརླ་སུལ།
ནམ་ཕྱེད་བྱིན་པ་ | སོང་ལག་མཐིལ།
ནམ་
མ
ལངས་
མཁལ་ཁུང་
གཉིས།
གཉིས།
རྒྱ་རྩིས་ གསར་ མའི་ ལུགས་ཀྱི་ བླ་ | ལག་ པའི་ མཐེབ་། --
,
| མཆིན་ པ་ དང་ རྐང་མཐིལ་རྒྱབ།
གནས་འཕོ་ཚུལ།
ཚང་།
རྐེད་པ།
་ { རྐང་མཐིལ་རྒྱབ།
གཙུག་ལག་རིག་བྱེད་ལུགས་ཕྱུགས་
ཕྱུགས་ ཀྱི་ ཡར་： ཕུགས་ཀྱི་ལྕེ།
ཕྱགས་ཕྱུགས་ཕྱུགས་ཀྱི་སོ་མར་རྐན་ལ། །
ཀྱི་བླ་གནས་འཕོ་ཚུལ།་་
ཕྱུགས་ ཀྱི་ མིག་
དང་དཔྲལ་བར།
631



༢༧
༢༨
ཚུལ།
པུས་མོ།
ནམ་ཕྱེད་ལྕེ་ལ། །
| ཕྱུགས་ཀྱི་སྒྲོ་བར།
སྟོང་།
ཚེས་གྲངས། ༢༥
རྐང༌ པའི་ སོར་
དུས་འཁོར་ལུགས་ཀྱི་བླ་གནས་འཕོ་ དཔྱི་ རུ ས་|-མཚོན ལོང་བུར་ཨུ་
ཚིགས་ གསུམ་
མཚམས་སུ་ཨཱ།
པར་དྷཾ།
ཟུར་མཁར་བྱེ་ རིང་ ལུགས་ ཀྱི་ བླ མ་
པུས་མོ། མཚན་མ།
གནས་འཕོ་ཚུལ།
གཙུག་ལག་རིག་བྱེད་ལུགས་ཀྱི་བླ་|-
| སྐྱིད་ཁུང་། པུས་མོའི་སྟེང་། བྱིན་ཞྭ།
ལོང་ བུའི་ ཚོགས་
གནས་འཕོ་ཚུལ།
ལྷོ་གཏེར་སྲིད་པའི་གཏེར་ཁྱིམ་གྱི་བླ་
སྐྱ་རེངས་ དུས་སྐེ་ ནམ་ལངས་དཔུང་ | ཉི་ ཤར་མཚན་མ་
གནས་འཕོ་ཚུལ།
མཇིང་།
དང་ལྟོར།
རྒྱ་རྩིས་ གསར་ མའི་ ལུགས་ ཀྱི་ བླ | རྐང་ པའི་ མཐེབ་
བྲང་དང་ཕོ་བ། །
ཚིགས་དང་བོལ།
པུས་མོ། །
གནས་འཕོ་ཚུལ།
མཚན་མ།
གཙུག་ལག་རིག་བྱེད་ལུགས་ཕྱུགས་
ཕྱུགས་ཀྱི་བྲང་ཟེ། །
ཕྱུགས་ ཀྱི་ ཨོལ་ ཕྱུགས་ ཀྱི་ མཚན་
ཀྱི་བླ་གནས་འཕོ་ཚུལ།
མ། །
ཚེས་གྲངས།
དུས་འཁོར་ལུགས་ཀྱི་བླ་གནས་འཕོ་
གནམ་ སྟོང་ དང་
ཚུལ།
སོར་ཚིགས་ སོར་ ཚིགས་ དང་
ནི་ ཚེས་ གཅིག་
མཚམས། ། རྐང་
གཉིས་ཨཱི།
པའི་ མཐིལ་དུ་
ཨཱཡི་གཟུགས།
ཟུར་མཁར་ བྱེ་ རིང་ ལུགས་ ཀྱི་ བླ་ མིག་གཉིས། ལུས་སྤྱིར་ཁྱབ།
གནས་འཕོ་ཚུལ།
གཙུག་ལག་རིག་བྱེད་ལུགས་ཀྱི་བླ་
རྐང་བོལ།
ལུས་སྤྱིར་ཁྱབ།
གནས་འཕོ་ཚུལ།
ཉི་ ཤར་ ལུས་
ལྷོ་གཏེར་སྲིད་པའི་གཏེར་ཁྱིམ་གྱི་བླ་ཕྱེད་ ཡོལ་ མིག་ བྱིངས་ ལ་ ཁྱབ་
གནས་འཕོ་ཚུལ།
འབྲས་གཉིས་ལ། ཁྱད་པར་རྒྱུ་མར་
གནས་
རྒྱ་རྩིས་ གསར་ མའི་ ལུགས་ ཀྱི་ བླ་ པུས་ མོའི་ འཕང་
གནས་འཕོ་ཚུལ།
ལོ་དང་རྗེ་ངར། །
རྐང་མཐིལ།
གཙུག་ལག་རིག་བྱེད་ལུགས་ཕྱུགས་ ཕྱུགས་ ཀྱི་ སྦྱངས་ ཕྱུགས་ ལུས་ སྤྱིར་
ཀྱི་བླ་གནས་འཕོ་ཚུལ།
ཁྱབ།
པོར་ཨཱ།
632



（ ཚིགས་བཅད་གཞུང་འདི། བདེ་མཆོག་དང་། སམ་དྷུ་ཊའི། གཡུ་ཐོག་གསུམ་གྱི་དགོངས་པ་དང་། རྒྱུད་
ཀྱི་བླ་གནས་དུས་འཁོར་དགོངས་པ་དང་། མཆིན་སྐུ་ཟུར་ལུགས་བྱེ་རིང་ཀྱི་བླ་གནས་བརྩི་ཚུལ། །གཙུག་ལག་རིག་
བྱེད་ལུགས་ཀྱི་མི་ཡི་བླ་གནས་དང་། རྟ་སོགས་ཕྱུགས་ཀྱི་བླ་གནས། མཆིན་སྐག་དུས་ཚོད་དང་སྦྱར་བ་ལྟོ་གཏེར་
སྲིད་པའི་གཏེར་ཁྱིམ་གྱི་ལུགས། རྒྱ་རྩིས་གསར་འགྱུར་གྱི་བླ་གནས་འཕོ་ཚུལ་སོགས་གོང་དུ་རེའུ་མིག་ནང་བཀོད་
ཡོད་པ་རྣམས་ཀྱང་ཕོ་གཡོན་མོ་གཡས་གོ་ལྡོག་གིས་མགོ་འཛིན་པར་བྱ་ལ།） གཞན་ཡང་རེས་གཟའི་བླ་གནས་ནི།
རེས་གཟའ་ཉི་མར་མགོ་དང་ཟླ་ནུ་མཆིན། །མིག་དམར་གློ་མཆིན་ལྷག་པ་རྐེད་པ་ལ། །ཕུར་བུ་མཁལ་རྐེད་པ་
སངས་རྒྱབ་གཞུང་ལ། །སྤེན་པ་སྒང་རྩ་དག་ལ་གནས་པ་ཡིན། བིཏྟི་ཞེས་བྱ་གདུག་པ་ཅན་གྱི་གཟའ། །མཚོ་བྲག་
སྐྱོན་དང་དེ་ཉིད་ཕྱི་དྲོའི་ཆ། །ཀླུ་ཚེས་ལག་མིག་བུག་ཟུང་སྔ་དྲོ་རྒྱུ། །( འདིར་རིགས་པ་སྟེ་ཞིབ་པར་ཚེས་ལོངས་
མང་ཉུང་དང་བསྟུན་རྩིས་བྱ། དུས་ཚོད་བླ་གནས་ཕུག་ལུགས་རིན་ཆེན་ཕྲེང་བའི་ནང་། ལྟོ་གཏེར་སྲིད་པའི་གཏེར་
ཁྱིམ་གཉིས་ཀྱི་ལུགས་ཟུང་།）དུས་ཚོད་ཉི་( མཇིང་པ་）ཤར་ཁ་ལ་དྲོས་ལྟག་ཁུང་( ལྕེ་ལ་གནས)། །དྲོས་ཆེན་
མཆུ་ལ་ཉིན་ཕྱེད་བྲང་(མིག་》གཞུང་གནས། །ཕྱེད་ཡོལ་ལྟེ་བ་ ( རྩེ་ཆུང་）ཉི་མྱུར་སྙིང་ཁར་( སྦོ་བྲང་）
གནས། །མྱུར་སྨད་རྒྱུབ་གཞུང་ཉི་ནུབ་རྐང་པ་གཉིས(བྲང་ཞོལ）། །སྲིད་འཁོར་མཚན་མ་ནམ་ཕྱེད་ཕོ་བ་ལ། །
ཕྱེད་ཡོལ་བྲང་ལ་ཐོ་རངས་རྒྱུ་མར་གནས། །མཚན་མོ་ལུས་སྟོད་ནམ་ལངས་མཆུ་ལ་གནས( རྐང་པ་གཉིས)། །
དེ་ལྟར་ལུགས་མང་དང་བསྟུན་ཞིབ་པར་བརྩི། །མི་ལ་ཚེ་རྩ་གསུམ་ཡོད་གཅིག་དེ་བླ། །འདི་ཡིན་མ་འཛིན་གཏར་
ཡང་འགའ་ཞིག་ལ། །མི་གནོད་འདྲ་བར་སེམས་ནས་ཁྱད་གསོད་མང་། །བླ་དེ་སྲོག་ལྟར་མཉམ་གནས་གཏར་ན་
འཆི། །ལུས་ལྷར་མཉམ་གནས་གཏར་བསྲེགས་རྨ་ཉེས་ཞ། །དབང་ལྷར་འགྲོགས་ཚེ་གཏར་བསྲེགས་བསོད་
ནམས་ཉམས། །རླུང་ལྟར་མཉམ་གནས་གཏར་ན་ཚེ་ཐུང་ངོ༌། །སྐྱེས་ལྷར་གནས་ཚེ་གཏར་བསྲེགས་གཟི་སྟོབས་
ཉམས། །དེས་ན་རྣམ་པ་ཀུན་ཏུ་འཛེམ་གལ་ཆེ། །བླང་བར་བྱ་ལ་ཕྱི་དུས་གནས་སྐབས་གཉིས། །ཕྱི་དུས་གཟའ་
སྐར་ཚེས་བཟང་རྒྱུ་ཚགས་མེད། །འུར་ཟིང་གདོན་ཅན་འགྲུལ་འགྲིམ་མེད་དུས་གཏར། །གནས་སྐབས་ཐོག་མ་
བར་དང་ཐ་མ་གསུམ། །ཐོག་མར་བྱང་ཁོག་ཁྲག་བབས་དོན་ལ་ཟིན། །ཁྲག་མ་ཆོད་དང་རྒྱུས་འཁྲུགས་སྨིན་ལོང་
མེད། །ཕྱི་འགྱང་མི་སྒུག་འཕྲལ་དུ་ཐུག་འཕྲད་གཏར། །བར་དུ་གཏར་དུས་གཟེར་འདུས་གྲང་ཤུམ་ཆད། །རྩ་
རྒྱུད་ལྕི་སྦྲིད་རྒྱས་པའི་དུས་ན་གཏར། །ཐ་མར་གཏར་བ་ཁྲག་ཕྱེད་རི་མོ་མེད། །ཐང་གིས་ཁྲག་ངན་ནད་ཟུངས་
ཕྱེས་པ་དང་། །ཁྲག་མཁྲིས་ངན་ཁྲག་རྩ་མིག་བྱེར་བ་དང་། །ཟས་ཀྱིས་ཚད་རོ་སྐྱེད་ལ་ཐ་མར་གཏར། །གཏར་
བ་སྔས་ན་རླུང་སྐྱེ་ཚ་བ་བྱེར། །འཕྱིས་ན་ངན་ཁྲག་རྩར་འགྲམ་རོ་མི་ཐོན། །ཚད་སྟོབས་ཆེ་བ་གཏར་འཕྱིས་རྩ་
633



དང་དོན། །རྣག་ཏུ་འགྱུར་བའི་སྐྱོན་གྱིས་འདྲུལ་སོགས་འབྱུང་། །
བཞི། གཏར་ཡུལ་ནད་པ།
བཞི་པ་གཏར་ཡུལ་ནད་པ་རྒས་ཚེ་དང་། །བྱིས་པ་སྦྲུམ་མ་རླུང་ཅན་ཟུངས་ཟད་དང་། །བུ་བཅས་རྗེས་ལ་
སྣུམ་འཐུང་བ་ལ་སྦྱོར། །ལས་ལྔ་གང་ཡང་སྔོན་སོང་རྗེས་མི་གཏར། །
ལྔ། གཏར་གནས།
ལྔ་པ་གཏར་གནས་རྩེ་དང་བསྡུས་དོན་གཉིས། །རྒྱུད་ལས་དངོས་བསྟན་གཏེར་རྩ་དོན་བདུན་དང་། །
རྒྱུད་ལས་སྦས་པའི་གབ་རྩ་རེ་ལྔ་བསྟན། །དང་པོ་རྒྱུད་ལས་གསུངས་པའི་གཏར་རྩ་ནི། །ནང་རྩ་སྦས་པའི་རྩ་
ཆེན་རྣམ་བརྒྱད་ལས། །ཕྱི་རུ་མངོན་རྩ་བཅུ་དྲུག་གྱེས་པ་སྟེ། །དེ་ལ་གྱེས་པའི་རྩ་རིགས་མང་ན་ཡང་། །རླུང་
（ རླུང་སྲོག་ལྟར་གཉན་པའི་)ཁྲག་གཉིས་འདོམས་འཕར་རྩ་གཏར་བྱ་མིན། །རླུང་མེད་མི་འཕར་ཁྲག་རྩ་གཏར་
བྱ་སྟེ། །དེ་ཡང་ཁྲག་རྩ་བདུན་ཅུ་རྩ་བདུན་ནི། །མཚོག་གསང་སྣ་རྩེ་ཐོང་རྩ་རྣམ་པ་གསུམ། །གསེར་མདུང་ལྟག་
རལ་ལྟག་རྩ་རྣམ་པ་དྲུག །རྣ་བའིཕྱི་ནང་ལྗོན་ཤིང་གཉིས་གཉིས་བཞི། །ལྕེ་མིག་སོ་རྩ་རྩེ་ཆུང་གཡས་གཡོན་
བརྒྱད། །དེ་རྣམས་མགོ་སྐེའི་གཏར་རྩ་ཉེར་གཅིག་ཡིན། །དཔུང་ཆུ་སྒང་རྩ་སྣོད་ཀ་དྲུག་མགོ་དང༌། །གློ་མཆིན་
འདོམ་རྩ་མཆིན་མཁྲིས་འདོམ་རྩ་དང༌། །རུ་ཐུང་དང་ནི་གློ་སྙིང་འདོམ་རྩ་དང་། །བད་ཀན་གཤའ་རིངས་མཁྲིས་
པ་གཤའ་རིངས་དང་། །ཆུ་སེར་གཤའ་རིངས་དྲུག་འདུས་སྐྱོར་གོང་རྩ། །སྲིན་ལག་རྒྱབ་རྩ་རྣམས་ལ་གཉིས་
གཉིས་རེ། །ཕྲན་ བུ་ དྲུག་ དང་ བསྡོམས་ པས་ སུམ་ཅུ་ བཞི། །ལག་ པའི་ གཏར་ རྩ་ ཡིན་ པར་ མཁས་ པས་
གསུངས། །རྩ་ཆེན་སྒབ་རྩ་རྟ་མཐུར་བྱིན་གཞུག་དང་། །བྱིན་སྐྱོག་གདོང་རྩ་ལོང་རྩ་ཡོབ་གོང་རྩ། །རྒྱུ་རྩ་རྣམས་
ལ་གཡས་གཡོན་གཉིས་རེ་སྟེ། །དྲིལ་བས་བཅོ་བརྒྱུད་རྐང་པའི་གཏར་རྩ་ཡིན། །ཕོ་བའི་ར་དང་མཚན་མའི་
འགྲམ་རྩ་ལ། །གཉིས་རེ་བཞི་ནི་ལུས་སྦུབས་གཏར་རྩར་བཤད། །ཀུན་ཀྱང་དྲིལ་བས་བདུན་ཅུ་རྩ་བདུན་ནོ། །
རྒྱུད་ལས་སྦས་པའི་མན་ངག་གབ་རྩ་ནི། །མགོ་ལག་རྐང་མཇུག་བཞི་དབྱེ་མགོ་ལ་ནི། །རེ་ཐག་དཔྲལ་རྩ་དབྱེ་རྩ་
ཀན་རྩ་བཞི། །མདུན་རྩ་སྒབ་རྩ་མཚུལ་རྩ་རྡུལ་རྩ་དང་། །ནག་ཆུང་གུང་ཐག་སྣ་ཐག་སྲིན་རྩ་དང་། །འགྱུར་རྩ་
ལྟག་རལ་འདོན་རྩ་འགྲམ་རྩ་སྟེ། །གཡས་གཡོན་གཉིས་རེ་བསྡོམས་པས་ཉི་ཤུ་བརྒྱད། །ལག་པ་དཔུང་ཆུང་དགྲ་
ལྕེ་ཕྲན་ཆུང་དང༌། །མཐེབ་སྒང་གོང་རྩ་འདོམ་གང་རྒྱབ་ཆེན་དང་། །རྒྱབ་རྩེ་བཅུ་སྟེ་བསྡོམས་པས་ཉི་ཤུ་བཞི། །
634



རྐང་པར་གདོང་ཆེན་ཀུང་ཀུ་སྟེང་རྩ་དང་། །དྲེག་རྩ་གྲུམ་རྩ་བུ་རྩ་བཅུ་གསུམ་དང༌། །མཇུག་རྩ་གཅིག་བཅས་
དྲུག་ཅུ་རྩ་ལྔ་བསྟན།
དྲུག གཏར་བྱ་ནད།
དྲུག་པ་གཏར་བྱ་ནད་ལ་རུང་མིན་གཉིས། །གཏར་དུ་རུང་བའི་ནད་གཞི་འགྲམས་འཁྲུགས་རིམས༑ །
སྐྲངས་པ་རྨ་དང་དྲེག་ནད་སུར་དང་། །བད་མཁྲིས་འབྲས་དང་སྐྲན་དང་མཆིན་མཚེར་ཚ། །ཁ་དང་མིག་དང་
མགོ་ནད་མྱོས་སྐེམ་དང༌། །སྒྲེགས་པ་སྐྱུར་ཞིང་ཁྲག་འཁྲུགས་ལ་སོགས་པའི། །ཚ་བ་ཁྲག་མཁྲིས་ལས་གྱུར་གཏར་
བའི་ནད། །འོན་ཀྱང་ནད་ཁྲག་མ་ཕྱེད་རིམས་མ་སྨིན། །སྟོངས་ཚད་དུག་མ་སོད་དང་གཉན་ཚད་དང་། །
ཟུངས་ཟད་ཚ་བ་ཡིན་ཡང་གཏར་མི་རུང༌
། །མི་རུང་གདོན་ཅན་སྐྱ་རྦབ་མེ་དྲོད་ཉམས། །མ་ཞུ་ཁྲག་མཁྲིས་ལུད་
པ་དབུགས་མི་བདེ། །མ་སྨིན་རིམས་དང་འཁྲུ་ནད་སྐྱུགས་པ་དང་། །གཅོང་ནད་བད་རླུང་གྲང་མཁྲིས་གཉན་
འབབ་སྤང་། །འོན་ཀྱང་བད་རླུང་ཁྲག་མཁྲིས་བསྡོངས་ན་གཏར། །ཤ་རྨེན་རྩ་རུས་གནད་ཐོག་རྩ་མདུད་སྤང་།
བདུན། གཏར་ཐབས་དངོས།
བདུན་པ་གཏར་བ་སྔོན་འགྲོ་དངོས་གཞི་རྗེས། །གསུམ་གྱི་དང་པོ་སྔོན་འགྲོ་རིང་བ་དང་། །ཉེ་བ་གཉིས་
ཀྱི་༡དང་པོ་རིང་བ་ཡི། །སྔོན་འགྲོ་ཞག་གསུམ་གོང་ནས་དབྱེ་ཐང་གཏོང་། །ནད་ཁྲག་ཟུངས་ཁྲག་འོ་མ་ཆུ་
འདྲེས་འདྲ། །འབྲས་བུ་གསུམ་ཐང་ངང་པ་ཆུ་འབྱེད་འདྲ། །རླུང་དང་ཚ་བ་འབྱེད་ལ་སྐྱེས་ཏྲེས་ཐང་། །བད་
རླུང་ཁྲག་འབྱེད་མ་ནུ་སླེས་ཏྲེས་སྐྱུར། །འཐབ་དང་འདུས་པ་འབྱེད་ལ་སྐྱུ་རུའི་ཐང་། །ཁྲག་མཁྲིས་འབྱེད་ལ་སྐྱེས་
ཏྲེས་བ་ལེ་ཀ ། སྨིན་བྱེད་མྱུར་དུ་དགོས་ཚེ་སླེ་ཏྲེས་ཐང་། །མ་སྨིན་ཁྲག་སྙིགས་འབྱེད་ལ་མ་ནུ་དང་། །ཀཎྜ་སླེ་
ཏྲེས་སྐྱུ་རུའི་བསྡུས་ཐང་གཏོང་། །དེ་ལྟར་ནད་ཁྲག་ཟུངས་ཁྲག་འབྱེད་བྱས་ནས། །གཏར་གོང་ནུབ་མོ་པི་ལིང་
བསྡུས་པའི་ཐང་། །ངད་ཡལ་ཡུན་ཅིག་བཏང་བས་ནད་ཁྲག་རྣམས། །མ་ལུས་དོན་སྣོད་རང་རང་གཏར་རྩར་
འདྲེན། །ཟུངས་དང་ནད་ཁྲག་འདྲེས་པའི་རྒྱ་མཚོ་ལ། །ནག་པོ་ཚནྡེ་( པི་ལིང་）སྲིན་བུ་པདྨོ་འདྲ། །ཐང་མ་
བཏང་བར་གཏར་ན་ཟུངས་ཁྲག་འཆོར། །ནད་ཁྲག་མི་ཐོན་ཟུངས་ཟད་ནད་རོ་ལུས། ། །
༢ ཉེ་བའི་སྔོན་འགྲོ་གཏར་ཁ་ཆང་སིངས་སོགས། །རྩ་ལ་རྒྱུག་པའི་བཏུང་བ་འགྲངས་བྱས་ལ། །ལྟོ་
འཇག་འགྲངས་པ་ཞི་བ་མེ་ཉིས་དྲོས། །རྩ་རྒྱས་ཚེ་གཏར་ཁྲག་སྣོད་བལ་ཐག་དང་། །བྱ་སྤུ་སྣུམ་ཅན་བསྩལ་
635



གདན་བསྙལ་ཐག་དང༌། །ཏིལ་མར་གྱིས་སྦགས་རྨ་དཀྲིས་རྨ་རྩི་བསག །གཏར་མགོ་དྲོད་ཡིན་གཏར་མཇུག་
བསིལ་ཡིན་པས། །ཉི་མ་ཚ་ཡང་མེ་དགོས་ཚ་བབས་དང་། །གནས་ཡུལ་བསིལ་ཡང་ཆུ་དགོས་རྡོ་གྲང་དང་། །ཚ་
མར་ལ་སོགས་ལོག་གནོན་ཆས་ཀྱང་བསག །མེ་ཉི་ལ་བསྲོ་བསྐུ་མཉེ་ནན་ཕུར་བསྲུབ། །ཁྱད་པར་གློ་བུ་ཐོག་བབ་
ནད་དྲག་པོ། །ཡན་ལག་གྲང་རེངས་རྩ་མི་མངོན་པ་ན། །ཆུ་ཚན་གྱིས་བཀྲུས་མེར་བསྲོས་ལེགས་པར་མཉེ། །
འགྲུལ་བསྲུང་དྲོ་བའི་གོས་སོགས་གཡོག་གིས་བརྟེན། །
གཉིས་པ། དངོས་གཞི། དངོས་གཞི་བསྙལ་ཐབས་གདབ་ཐབས་གདབ་དམིགས་དང༌། །ཁྲག་པ་དབྱུང་
ཚད་ལོག་གནོན་དྲུག་གིས་བསྟན། །
༡ དང་པོ་བསྙལ་ཐབས་མཚོག་གསང་དཔྲལ་རྩ་དང་། །ལྟག་རལ་ལྟག་རྩ་སྨིན་སྟེང་རྣ་ལྟག་ནས། །ཐི་
གུས་བསྐོར་ལ་ཤིང་བུས་གཅུས་ནས་བསྙལ། །སྐྲ་མཚམས་མན་རྣམས་ཐོང་རྩ་དགག་ལ་བསྙལ། །སྣ་རྩེ་ལྕེ་རྩ་སྨྱུག་
སྐམ་དར་དྲིལ་བལྟབ། །ཡང་ན་ལྕེ་གྱེན་བཟློག་ ལ་ སོ་བར་བར། ། སོ་མིག་ལྗོན་ཤིང་འགྲམ་མགོ་སྐེ་ཕུག་
བསྙལ། །ཐོང་རྩ་ཐི་གུས་སྐེ་བསྐོར་རྒྱབ་ནས་འཐེན། །རྩེ་ཆུང་ག་ཤར་ཡང་ན་སྐེ་སྟེང་བསྙལ། །དཔུང་རྩ་ལུག་
གཞུག་འོག་བསྙལ་ཨ་སོ་དང་། །དྲུག་མགོ་སྒང་རྩ་རུ་ཐུང་གཤའ་རིངས་དང་། །འདོམ་རྩ་དྲུག་རྣམས་གྲུ་ཁུག་
སོར་གསུམ་གོང་། །སྐྱོར་གོང་རྒྱབ་རྩ་དྲུག་འདུས་ཕྲན་བུ་སོགས། །དྲན་རྩེའི་རྩ་རྣམས་མཁྲིག་མའི་གོང་ནས་
བསྙལ། །རྩ་ཆེན་པུས་གོང་མཐོ་གང་སྟེང་ནས་བསྙལ། །ཞྭ་སྟོད་པུས་སྟེང་ཞྭ་སྨད་ལྷམ་སྒྲོག་སྟེང་། །བོལ་རྩ་རྐང་
མགོ་ཞྭ་ཡི་མཇུག་ནས་བསྙལ། །སྦུབས་ཀྱི་རྩ་རྣམས་རྩ་རྒྱུད་ཤིང་བུས་གཅུ། །ཡང་ན་མགོ་རྩ་ཐམས་ཅད་ཐོང་རྩ་
དགག །སྐེ་རྩ་ཐམས་ཅད་ནུ་མ་ཡན་བཙིར་རམ། །ག་ཤར་བྱས་བསྡམ་མགོ་སྐེ་ཕུག་མ་གཏོགས། །ཀུན་ཀྱང་རས་
ཀྱི་བསྙལ་གདན་སྟེང་དག་ནས། །བསྙལ་ཞེས་རྩ་མལ་འཛུད་པའི་དོན་ཡིན་པས། །རྩ་མཉམ་ལྤགས་པ་གཡས་
གཡོན་མ་འགྱུར་བར། །སྦྲིད་ཚིལ་རྩ་རྒྱུད་ལྷང་གིས་བྱུང་བར་བསྡམ། །དབུགས་བསྡམས་དྲག་ཏུ་བཙིར་བས་
ཁྲག་ཕྱིར་འཕུལ། །མ་བསྡམས་མི་ཐེབས་འཆུས་ན་ཁྲག་མི་ཐོན། །བསྙལ་རྗེས་རྩ་དེ་ལག་པས་མཉེ་བསྲུབ་བརྡེག
ཤ་སྤྲིད་རྩ་རྣམས་རྒྱས་པས་ཐེབས་པར་སླ། །བསྟལ་མ་ཐག་ཏུ་མི་གཏར་ཐེབས་པ་དཀའ། །
༢ གདབ་ཐབས་རྩ་མི་འཆུས་པར་མཐེ་བོས་མནན། །ཅུང་ཟད་ཐུར་དུ་འཐེན་པས་རྩ་མི་འགྱུར། །
གནད་སྟེང་རྩ་ལ་དང་པོ་ལྤགས་པ་དཔྲལ། །དེ་རྗེས་རྩ་རྟོལ་ཉིས་ལེན་བྱེད་པ་བསྔགས། ཡང་ན་གློ་ཕུག་གང་
འཚམ་རིག་པས་དཔྱད། །རྩ་ཆེན་སྒང་གཤགས་རྩེ་ཕྲན་སྨྱུག་ཁ་གསེག །ཤིན་ཏུ་ཕྲ་རྣམས་དོལ་གྱིས་བཅད་ལ་
གཏར། ཁྲག་བས་རླངས་ཕན་རྨ་ཁ་ཆེ་བར་བྱ། །རྨ་ཆུང་ཁྲག་དང་རླངས་མི་ཐོན་པར་སྐྲངས། །རྩ་ཁ་པགས་ཁ་
636



མཉམ་ན་ལེགས་པ་ཡིན། །རུས་སྟེང་རྩ་ལ་སྟ་རེ་ཁ་འདྲ་བས། །རྩ་སྟེང་མི་འགྱུར་འཕྲད་བཙུགས་བེམ་རོལ་བརྡེག
།འབྲས་ཀྱི་ཁ་འདྲས་ག་ཡི་རྩ་ལ་གཏར། །འབྲས་ཀྱི་སྲིད་དམ་ནས་ཀྱི་ཕྱེད་ཙམ་གདབ། །དཔུང་རྩ་ལ་སོགས་ལག་
པའི་མདུན་རྩ་རྣམས། །ལག་ཏུ་རྡོ་བཅངས་ཤེད་ཀྱིས་བརྐྱངས་བྱས་ནས། །པུས་མོར་བརྟེན་ལ་མ་འཁྱུག་གཏར་
བར་བྱ། །རྒྱབ་རྩ་ལ་སོགས་མཐེ་བོང་ཆངས་པར་བཅུག །དཀྱིལ་ཀྲུང་པུས་མོར་དམ་དུ་བསྡམས་ལ་གཏར། །རུ་
ཐུང་ལ་སོགས་ལག་ངར་ཕྱི་རྒྱབ་རྩ། །གྲུ་མོ་པུས་བརྟེན་དཔུང་མགོར་སླེབ་ཙམ་གྱིས། །འཁོར་བ་དམ་དུ་བཅིངས་
ལ་གཏར་བར་བྱ། །དཔུང་ལོགས་རྩ་ནི་དཔུང་གཉིས་ཐུར་དཔྱངས་གདབ། །ཕོ་མཚན་འགྲམ་རྩ་འགྲེངས་
བཏེགས་བསྡམ་ལ་གཏར། །ལྟོ་བའི་རྩ་ནི་རྡོ་བཅངས་ལག་གཉིས་བརྐྱངས། །པུས་བརྟེན་མཆན་ཁུང་མན་
མཉམ་གོང་འོག་བསྡམ། །དབུགས་ཀྱིས་གསུས་པ་དགངས་ནས་གཏར་བ་ཡིན། །བྱིན་རྩ་གང་གཏར་ཤེད་
བཙུགས་ལྡང་བྱས་ནས། །ཕར་རྒྱུས་ཨུ་ཟུར་མཆིན་བཀལ་རྒྱབ་ནས་གཏར། །ཁྱད་པར་སྣོད་ཀ་དྲུག་མགོ་སྐྱོར་
གོང་དང་། །སྒབ་རྩ་གདོང་རྩ་ཡོབ་གོང་རྒྱུ་རྩ་དང་། །ཐོང་རྩ་རྩེ་ཆུང་སྲིན་ལག་རྒྱབ་རྩ་རྣམས། །འོག་དང་ཟུར་ལ་
སྙིང་རྩ་འགྲོགས་པས་གཟབ། །ཤིན་ཏུ་གཉན་པས་སྲོག་དང་ཁྱད་མེད་འཛེམ། །མཚོག་གསང་ཐལ་ན་གཟེར་རྩེ་
སྲུབས་ཤ་གནད། །མུར་གོང་འཕར་བའི་ལྟག་རལ་སྐྲ་མེད་པས། །ཐེར་ལ་སོང་ན་ཁྲག་འབྱམས་འཚོ་དཀའ་
གནད། །མིག་རྩ་འབྲེང་བུ་རྨས་ན་མཐོང་བྱེད་གནད། །སྒབ་རྩ་དམ་དང་ཐལ་ན་བྱིན་སྙིང་གནད། །གདོང་རྩ་
ཐལ་ན་གསེར་རྩ་ཀ་ག་དུང་གནད། །ཡོབ་གོང་མ་ནོན་སྙིང་རྩ་ནག་པོའི་གནད། །ལོང་རྩ་མ་ནོན་ལྕགས་ཀྱི་སྲན་
མ་གནད། །སྣོད་ཀ་དྲུག་མགོ་མ་ནོན་པ་དང་ཐལ། །སྲོག་གི་རྩ་ཆེན་ལི་ཀ་ག་ཉན་པའི་གནད། །དེ་སོགས་མཐོ་
དམན་མེད་པར་གསང་ཐོག་གདབ། །ཀུན་ལ་རྩ་སྟེང་པགས་པ་བཀས་པ་ལ། །འོག་ལྤགས་མ་བརྟོལ་ལག་ཚོད་
མཁས་པས་ གཏར། །དེ་ལ་རྣམ་པ་ཀུན་ཏུ་ཉེས་གནད་མེད། །མདོར་ན་སུམ་བརྒྱ་རྩ་ གཉིས་ གནད་དྲན་
མཛོད། །ནད་པའི་ལོ་ལྟར་གདོང་གཏད་བདུད་རྒྱབ་བསྟན། །གཏར་བྱའི་སྲུང་བྱེད་གཏར་བྱེད་ ཀྱིས་འཆང་
ལ། །ཉེས་སྐྱོན་སྲུང་བའི་སྔགས་འདི་གང་མང་བཟླས། །ཨོ་ཙ་དེ་ཝ་ མ་གི་སྭཱ་ཧཱ། །ཨོ་ཏྲི་ཁྱེ་ནི་ཧཱུྃ༔ གཙག་
བུར་བཏབ་ན་ཉེས་སྐྱོན་མི་འབྱུང་གསུངས། །གཞན་ཡང་བླ་གནས་བིཏྟི་སྤར་སྨེ་ཚེས། །ངན་བསྲུང་ཙཀྲ་འདོག་
དང་ཕྱོགས་བཅུར་དགྲམ། །གདབ་མ་ལེགས་པས་ཅུང་ཟད་ཁྲག་འབྱུང་ལ། །དྲིལ་ཕྱེ་གདབ་བྱ་གདབ་དྲགས་སྒྲ་
དང་བཅས། །འབྱུང་ཞིང་གཅོད་པར་དཀའ་ན་ཏིལ་མར་དང་། །རྒྱམ་ཚྭ་སྦྱར་བ་དྲོ་འཇམ་བསྲོས་པས་བསྐུ། །
ལེགས་པར་མ་བྱུང་བྱི་ཏང་ཚ་བ་གསུམ། །སྐྱེར་བ་རྒྱ་སྤོས་རྒྱམ་ཚྭ་ཁྱིམ་དུད་བཅས། །ཏིལ་མར་ལ་སྦྱར་རྨར་
བཏབ་ཉེས་མི་འབྱུང༌། །
637



༣ གདབ་དམིགས་གསང་དང་གདབ་པའི་ཕན་ཡོན་ནི། །མཚོག་གསང་སྐྲ་མཚམས་གྱེན་དུ་སོར་བཞི་
གཤོགས། །མཚོག་མ་ལྕི་དང་མིག་ལྤགས་ཟུག་ཅིང་ན། །རིམ་གྱིས་མགོ་འཁོར་བད་མཁྲིས་ལས་གྱུར་དང་། །
དཔྲལ་གཟེར་ཆང་འཐུང་དྲོས་ཚེ་ན་ལ་ཕན། །སྣ་རྩེ་གཅེར་མཐོང་མན་ཙམ་འོག་ཏུ་གཏར། །སྣ་བུག་འགགས་
ནད་མིག་ནད་སྐམ་ཚག་སེལ། །ཐོང་རྩ་ཙར་ཁུང་གྱེན་ཚོན་གང་གི་སར། །ལྤགས་ཕྲལ་ཁབ་རྩེ་བཀུག་པས་རྩ་
བཏེགས་གཏར། །སྙིང་ཚད་སྨྱོ་ཞིང་གློ་ལུ་དབུགས་མི་བདེ། །སྐད་འགགས་ཁྲག་འཁྲུགས་སྟོད་དུ་བརྫིང་ལ་
ཕན། །གསེར་མདུང་སྨིན་དབྲག་དབུས་ནས་ཟུར་ཚོན་གང་། །དེ་ནས་གྱེན་ལ་སོར་བཞི་སྐྲ་མཚམས་གཏར། །
གཡས་པར་གསེར་མདུང་གཡོན་པར་དངུལ་མདུ་ང་ཞེས། །མིག་མི་ཐེག་དང་སྐམ་གཤེར་དམར་ཚག་དང་། །
ཚབས་ནད་རྫི་མ་བྱི་བ་རྣམས་ལ་ཕན། །ལྟག་རལ་མུར་གོང་ལྡད་ཤ་ཡོལ་བའི་མཚམས། །རྣ་རྩེའི་མདུན་གོང་སྐྲ་
ཡི་གསེབ་ཏུ་གཏར། །ཁྲག་མཁྲིས་རྒྱས་པའི་མགོ་ནད་རྩ་ནད་དང་། །སོ་མིག་རྣ་འགྲམ་མགོ་སྲིན་དག་ལ་ཕན། །
ལྟག་རྩ་སྡུད་སྒོའི་གཡས་གཡོན་གྱེན་སོར་གསུམ། །བཅལ་བར་རྩ་སྟེང་ཐིག་བཏབ་གཙགས་བུའི་ཁ། །གྱེན་
བསྟན་གཏར་རྗེས་མེས་བསྲུངས་གཉའ་བ་རེངས། །མཇིང་པ་འགྱུར་ལྡོག་མི་ཤེས་ཀླད་གཟེར་དང་། །ཆུ་རྒྱུས་
བསྣད་པའི་ལྟག་འགྱེལ་སོགས་ལ་ཕན། །ལྗོན་ཤིང་རྣ་བའི་བུག་ཐད་ཕྱི་ནང་དུ། །ཚོན་རེ་བཅལ་གཏར་རྣ་བའི་
རྣག་ཁྲག་དང་། །མགོ་ཕྱེད་མདུན་རྒྱབ་གང་ན་དེ་ལྟར་ཕན། །ལྕེ་རྩ་རྩ་མདུད་ཡོལ་བའི་གང་སྦོམ་དུ། །ཤིང་གྲི་
རྩེར་གཏད་གློ་ཕུག་ཐབས་ཀྱིས་བྲེག །ཁ་ཁ་ལྕེ་དིག་སྨྲ་དཀའ་སྐོམ་དད་དང་། །ལྕེ་གས་ཕུག་ཏུ་བྲོས་དང་སྐྲང་
འབྱིན་དང༌། །འགྱུར་དཀའ་སྐྱུག་པ་དྲག་འབྱམས་སྙིང་ཚད་སེལ། །མིག་རྩ་ སྨིན་མཇུག་གྱེན་གྱི་སྐུ་མཚམས་
གཏར། །འཕར་རྩ་འབྲེང་བུ་ཞེས་བྱ་མཆིན་རྩ་ཡིན། །མིག་ནད་ཁྲག་རྒྱས་ཚག་དང་རབ་རིབ་སེལ། །སོ་རྩེ་མ་
མགལ་མ་ལེའི་དཀྱིལ་ནས་ཟུར། །ཚོན་རེའི་ཐོག་ཏུ་རུས་སྟེང་འཕར་བར་གཏར། །སོ་ནད་ཁྲག་གྱུར་སྲིན་དང་
རྙིལ་ནད་སེལ། །རྩེ་ཆུང་སྒྲོག་རུས་སྟེང་ནས་གྱེན་སོར་བཞི། །གསུམ་བྱུང་( རྩེ་ཆུང་རྩེ་ནག་རྩེ་འདྲ་གསུམ་）
དབུས་མ་གཉིས་བྱུང་ཕྱི་མ་སྟེ། །རྣ་ཤལ་གྱེན་འཐེན་རྗེས་སུ་འབྲང་ན་ཡིན། །བརྟགས་ལ་འཕར་བ་ནོར་བས་
སྲོག་ལ་རྒོལ། །མགོ་དང་དོན་སྣོད་སྤྱི་ཡི་ལྡེ་མིག་སྟེ། །སྟོད་ཀྱི་སྒོ་གཉིས་ཞེས་བྱ་བློ་རྩ་ཡིན། །ཀླད་སྲིན་བྱང་ཁོག་
ཁྲག་བབས་དོན་ལ་ཟིན། །རྒྱུས་འཁྲུགས་གློ་འགྲམས་གློ་སྙིང་མཆིན་ཁྲག་རྒྱས། །ཁྲག་གཟེར་ལུས་སྦྲིད་ཚ་བ་རྒྱས་
པ་དང་། །སོ་ཚད་མགོ་ཆག་རྩ་སྐྱོན་སྟོད་ནད་རིགས། །རྐྱང་འབྲས་བྱང་ཁོག་མཚོན་ཕོག་ཁྲག་བཀུག་དང༌། །
དོན་སྣོད་དབང་པོ་མུན་ལྟར་འཐིབ་པ་ལ། སྐར་ཁུང་རྒྱ་མཐོངས་ཕྱེས་པ་ལྟ་བུར་ཕན། །དཔུང་རྩ་རྩེ་ཞབས་ཞེས་པ་
གློ་བའི་རྩ། །བསྙལ་འོག་སོར་གསུམ་བཅལ་བའི་དཔུང་དབུས་གཏར། །སྟོད་གཟེར་གློ་ཚད་མགོ་ནད་དབུགས་
638



རྒྱས་དང་། །གློ་བར་ཁྲག་རྒྱས་འགྲམ་པ་གཡས་གཡོན་གཟེར། །མགོ་ཆག་ལྷ་བ་འཐེམས་པ་དག་ལ་ཕན། །སྒང་
རྩ་གློ་བའི་ཟུར་རྩ་འམ་ཨ་སོ། །ཞེས་བྱ་གྲུ་མོའི་སྒང་ཟུར་ནས་རྒྱུ་བས། །ཁུག་ནས་སོར་བཞི་བཅལ་བའི་ས་རུ་
གཏར། །གློ་ཚད་སྟོད་གཟེར་དབུགས་ཐུང་ཁྲག་ལུ་ལྕི། །གཅོང་ཐབས་ལུ་དང་སྐད་འགགས་ལག་པ་སྦྲིད། །རྟག་
ཏུ་སྣ་ཁྲག་འཛག་པ་དག་ལ་ཕན། །སྣོད་ཀ་ཕོ་བའི་ཨ་སོ་( གློ་བའི་》ཞེས་བྱ་བ། །གྲུ་མོའི་ཁུག་ནས་འོག་ཏུ་སྙིང་
གི་རྩ། །ལི་ཀ་( འདི་གློ་སྙིང་འབྲེལ་མཚམས་ཡིན་) ཞེས་བྱ་འཕར་བ་དང་འགྲོགས་པས། །བརྟག་ལ་ནོར་དང་
ཐལ་སྐྱོན་མེད་པར་གཏར། །གློ་ལུ་སྣ་ཁྲག་རྒྱུས་དང་དབུགས་མི་བདེ། །སྙིང་སྲོག་མཆིན་དྲི་བྱང་རྒྱབ་སྤྲུགས་ཤིང་
ན། །གུང་གཉིས་ལྕི་འཐིབ་སྟོད་གཟེར་ལུད་པ་འགགས། །རྟག་ཏུ་སྣ་ཁྲག་འཛག་དང་ཡན་ལག་སྦྲིད། །དོན་
སྣོད་ཐུན་མོང་ནད་དང་ཁྱད་པར་དུ། །ཕོ་ལོང་མཆིན་མཁྲིས་རྒྱུ་སོགས་བར་ནད་སེལ། །གྲུ་མགོ་མཆན་འོག་ནས་
འཁྲིལ་གྲུ་མོ་ཡི། །ནང་ཟུར་ནས་བརྒྱུད་ལྟ་རྩར་འགྲོགས་པས་གཉན། །གྲུ་མོའི་ནང་( འཕར་རྩ་དང་ཆུ་རྒྱུས་མེད་
པའི་གསང་ལ་)ཟུར་ནས་བཙལ་སོར་བཞིར་གཏར། །མཆིན་པའི་རྩ་ཡིན་མཆིན་དྲི་འཁོར་གཟེར་དང་། །
མཆིན་པ་ཁྱོག་རྒྱས་ཕོ་གཟེར་གཞུང་རེངས་དང་། །སྨུག་པོ་སྲིན་དང་བད་མཁྲིས་འཁྲུགས་ཚད་དང་། །གློ་ཚད་
ལུད་པ་རྣག་ཁྲག་རྒྱས་གཟེར་ལྕི། །སྟོད་འཁྲུགས་དབུགས་མི་བདེ་བ་སོགས་ལ་ཕན། །རུ་ཐུང་གྲུ་མགོའི་ཡལ་ག་
ལག་རྒྱབ་འགྲོ། །མཆིན་པ་དབང་ཆེན་ཞེས་བྱ་གྲུ་མོ་ཡི། །གཞུ་མཆོག་སྣ་ནས་བཅལ་བའི་སོར་བཞིར་གཏར། །
མཆིན་དྲི་མཆིན་གཟེར་འགྲམས་འཁྲུགས་རིམས་དང་ཚད། །སྨུག་པོ་ཚ་སྐྲན་མཆིན་ཚད་ཁྲག་རྒྱུས་དང་། །
མཆིན་ཁྲག་ཕོར་ལྷུང་ཐུར་བབས་རྒྱུ་ཚད་འཁྲུ། །དུག་སྨུག་མཆིན་བབས་མིག་ནད་ད་མར་ཚག་དང་། །མགོ་དང་
འགྲམ་པ་རྩིབ་ལོགས་གཟེར་ལ་ཕན། །གློ་སྙིང་འདོམ་རྩ་ཁྱོར་བའི་ཁ་ནས་ཡར། །མཐེབ་མཛུབ་གང་བཅལ་གྱེལ་
མདུད་གོང་དུ་གཏེར། །གློ་སྙིང་ཚད་པ་བྲང་རྒྱབ་གཟེར་བ་དང་། ། ཁྲག་རྒྱས་གློ་ སྐམ་ལུ་འགོགས་དཀའ་ལ་
ཕན། །གློ་( སྙིང་འདོག་ཡལ་ག་རུ་ཐུང་ནས་སོར་གསུམ་མར་བཅལ་བར་ཤས་ཆེར་ཡོད་)མཆིན་འདོམ་རྩ་སྒང་
གི་གློ་རྩ་དང་། །རྒྱུབ་ཀྱི་མཆིན་རྩ་འདོམ་པའི་འོག་ཏུ་(རྒྱབ་ཀྱི་མཁྲིག་གོང་དུ་) གཏར། །མཆིན་པ་ཟམ་པ་ཆེན་
མོ་ཞེས་ཀྱང་བྱ། །གློ་མཆིན་སྦྲགས་གཟེར་མཆིན་པ་གློ་ལུ་དང་། །ཁྲག་མཁྲིས་མིག་རྩ་དམར་སེར་ཆགས་ལ་
ཕན། །མཆིན་མཁྲིས་འདོམ་རྩ་གྲུ་མགོའི་ཡལ་ག་དང་། །མཁྲིས་པ་གཤའ་རིངས་འདོམ་པའི་མཚམས་སུ་
གཏར། །མཆིན་ཚད་མཁྲིས་པར་བསྡོངས་དང་མཆིན་རྒུད་ནད། །མཆིན་ནད་ཡི་ག་འགགས་དང་མཁྲིས་སྐྲན་
འཇོམས། །བད་ཀན་གཤའ་རིངས་གྲུ་ཁུག་མཁྲིག་གཉེར་ཚད། ]བཏབ་པའི་ཚད་ཀྱི་ལག་ངར་ནང་དབུས་ཏེ། །
རྩ་རིགས་མ་ངེས་ཤ་རུས་གསང་ལ་གཏར། །ཁ་མངལ་ལྕེ་འཇམ་ལུས་ལྕི་དང་ག་འགགས། །ལྟེ་བའི་གཡས་
639



གཡོན་ཕོ་བར་ནད་ཟུག་ཆེ། །ཁ་ཆུ་སེར་འོང་ལག་ངར་སྦྲིད་ལ་ཕན། །མཁྲིས་པ་གཤའ་རིངས་ལག་ངར་ཉིན་ངོས་
ནས། །མར་ལ་ཟུར་དུ་འགྲོ་བའི་དང་པོ་སྟེ། །མཆིན་རྩ་ལས་བྱུང་མཁྲིས་རྩ་གསེར་མདུང་ཟེར། །རྩ་རྒྱུས་ཆུ་བ་
མེད་པའི་གསང་ལ་གཏར། །བལ་ནད་མིག་སེར་ལུས་ལྕི་དང་ག་འགགས། །མཁྲིས་རིམས་མགོ་ནད་མཁྲིས་པ་ཕོ་
བར་ལྷུང་། །མཁྲིས་ནད་ཡུན་ལོན་ཁ་ཁ་དང་ག་འགགས། །མིག་ནད་ལིང་ཏོག་གསར་པ་དག་ལ་ཕན། །ཆུ་སེར་
གཤའ་རིངས་མཁྲིས་པ་གཤའ་རིངས་བཞིན། །ཟུར་དུ་མར་ལ་འགྲོ་བའི་གཉིས་པར་གཏར། །ལུས་ལྕི་གཉིད་ཆེ་
བད་ཁྲག་ཕོ་བར་ལྷུང་། །ཆུ་ནད་བེར་བ་ཟ་འཕྲུག་ཚ་སྦོས་སེལ། །དྲུག་འདུས་མཁྲིག་རྒྱབ་ཏོག་ལ་ཉེ་བའི་རྩ། །
དོན་སྣོད་སྤྱི་ཡི་རྩ་ཡིན་ཚིགས་པ་ནས། །སོར་བཞི་མར་བསྐལ་གོང་རུས་སྒང་དུ་གཏར། །རོ་སྟོད་རྒྱུ་དང་གློ་རྒྱབ་
གཟེར་བ་དང་། །ཕོ་ལོང་མཆིན་ཁྲག་མངལ་ཁྲག་རྒྱས་ལ་ཕན། །སྐྱོར་གོང་གློ་བུའི་རྩ་སྟེ་ཆངས་ཁ་ནས། །ཚོན་
གང་གྱེན་དུ་བཅལ་བའི་སར་གཏར་ཡང་། །འོག་ཏུ་བལྟ་རྩ་འཕར་བས་བརྟག་ལ་བྱོལ། །བྲང་གི་ནང་གཟེར་གློ་
ལུ་ཁྲག་རྣག་བྲོ། །ལུད་དམར་སྟོང་འཚང་གྱེན་ཐུར་མི་ཐེག་ལྕི། །གྲེ་འཛེར་སྐད་འགགས་དབུགས་མི་བདེ་ལ་
ཕན། །སྲིན་ལག་རྒྱབ་རྩ་སྲིན་ལག་ཚིགས་ཆེན་ནས། །གྱེན་ཚོན་གང་སྟེ་རྩ་མདུད་སྤངས་ཏེ་གཏར། །ཕོ་མཚེར་
མཁལ་གཙོས་དོན་སྣོད་སྤྱི་རྩ་སྟེ། །ཚ་སྦོས་ཁྲག་འཁྲུ་ཕོ་ཚད་རྒྱུ་གཟེར་སེལ། །ཕྲན་བུ་དྲུག་ནི་དོན་ལ་སྐྱོར་རྩ་
སྟེ། །དོན་སྣོད་གཉིས་རེ་འདོམ་པའི་རྩ་ཡིན་པས། །གཡས་པའི་མཛུབ་གོང་སྐྱོར་རྩ་གློ་ལོང་རྩ། །གུང་སྲིན་སྐྱོར་
རྩ་མཆིན་མཁྲིས་འདོམ་པའི་རྩ། །སྲིན་མཐེབ་སྐྱོར་རྩ་མཁལ་གཡས་སྒང་པ་འདོམ། །གཡོན་པའི་མཛུབ་གོང་
སྐྱོར་རྩ་སྙིང་རྒྱུ་འདོམ། །གོང་སྲིན་སྐྱོར་རྩ་མཚེར་པ་ཕོ་བ་འདོམ། །སྲིན་ཆུང་སྐྱོར་རྩ་མཁལ་གཡོན་བསམ་སེ་
འདོམ། །མོ་ལ་གློ་སྙིང་གོ་བརྗེ་གཞན་སྔོན་བཞིན། །སྔ་མ་གཉིས་ཚོན་ཕྱི་མ་སོར་གསུམ་རེ། །རང་རང་ཁྱོར་བའི་
ཁ་ནས་གྱེན་བཅལ་གཏར། །དྲན་རྩེའི་བར་རྩ་དྲུག་ཅེས་བྱ་བ་ཡིན། །རང་རང་འདོམ་པའི་ནད་དང་ཚད་རོ་
ལུས། །དོན་ནད་རང་སྣོད་ལྟུང་ལ་སྐྱོར་གོང་ཕན། །རྩ་ཆེན་དུས་ནང་གྱེན་སོར་བཞི་རུ་གཏར། །དོན་སྣོད་སྤྱི་
གསང་སྨད་ཀྱི་གཉན་ཞེས་བྱ། །རྒྱུ་ལོང་མཚོན་ཕོག་འགྲམས་དང་རླིག་འབྲས་སྐྲངས། །སྨད་ཀྱི་རྒྱུ་ལོང་ནད་དང་
མངལ་ཁྲག་ནད། །གཞང་འབྲུམ་སྨད་ཁྲག་ཚད་པ་རྒྱས་ལ་ཕན། །སྒབ་རྩ་སྐྱིད་པའི་ཁུང་ནས་མར་སོར་བཞི། །
བཅལ་ལ་བྱིན་སྙིང་གོང་དུ་གཏར་བ་ཡིན། །མཆིན་པའི་རྩ་ཡིན་མཆིན་ཁྲག་ལོང་དུ་ལྷུང་། །གཞུང་རེངས་ལྟག་
དགྱེ་དཔྱི་རྐེད་འཁོར་གཟེར་དང༌། །མཁལ་ནད་འོར་ལྷུང་མངལ་ཁྲག་འཛག་ལ་ཕན། །རྟ་མཐུར་མཚེར་རྩ་རྗེ་
ངར་ནང་ནས་གདོང་། །འཕྲེད་ཉལ་རྟ་ཡི་མཐུར་འདྲ་དེ་ལ་གཏར། །མཚེར་པ་ཚ་སྦོས་དུག་སྨུག་མཚེར་བར་
ཞེན། །མཆུ་སྐྱང་གློ་བུར་ཐོར་པ་ལུས་ལ་ཁྱབ། །ཕོ་བ་ཚ་སྦོས་གླང་ཐབས་ལྡང་མཁྲིས་ནད། །ཤུ་བ་ཟ་རྐོང་ཆུ་
640



སེར་འོར་ལ་ཕན། །བྱིན་གཞུག་རྙིང་པའི་གྱེན་མཁྱིད་གང་དུ་གཏར། །མཁལ་མའི་རྩ་ཡིན་མཁལ་འགྲམས་སྨད་
མཚོན་ཕོག །སྨད་ཀྱིས་མི་ཐེག་རྐང་བཤལ་དཔྱི་མིག་གཟེར། །བྱིན་པ་འགས་སྙམ་གཟེར་དང་སུརྱ་འབྲས། །
མཁལ་རྩ་འགྲམས་འཁྲུགས་ཐིག་ལེ་དཀར་དམར་ཁམས། །རླུག་འགྲམས་རྩ་སྦྲིད་ཆུ་ལམ་ཚ་འབྲབ་ཁྲག །ཆུ་སེར་
རྣག་བབས་ཟ་ཁུ་ཚ་ལ་ཕན། །བྱིན་སྐྱོག་བྱིན་པའི་སྐབ་ཀྱི་ཕྱི་ལོགས་ནས། །གདོང་ལ་སྐྱོག་པ་རུས་གསེང་གློ་ཕུག་
གཏར། །མཆིན་ཁྲག་མཁལ་ཁུང་གཉིས་སུ་ལྷུང་བ་དང་། །དྲེག་གྲུམ་ཆུ་སེར་ཚིགས་ལ་འཁོར་བ་དང་། །རྐེད་པ་
ཆད་སྙམ་འཁོར་གཟེར་མཁལ་སུརྱ། །མངལ་ནད་བུ་མི་ཆགས་པའི་ནད་ལ་ཕན། །གདོང་རྩ་བོལ་ཚིགས་སྟེང་
ནས་གྱེན་ཆག་གང་། །བཅལ་བའི་གདོང་ཟུར་རུས་པའི་གསེང་ལ་གཏར། །འོག་ཏུ་གསེར་གྱི་ཀ་གདུང་འཕར་ལ་
ཟོན། །མཚེར་མཁྲིས་འདོམ་པའི་རྩ་ནག་ཅེས་བྱ་ཞིང་། །ཆུ་སེར་ནག་པོའི་གདོང་རྩ་ཞེས་ཀྱང་བྱ། །སྟོད་ནད་
སྨད་དུ་ལྷུང་དང་འོར་དམུ་ཆུ། མཁྲིས་པ་ཀྵ་ཡ་མཛེ་ཤུ་ཆུ་སེར་རིགས། །མཚེར་པ་བསྣད་འགྲམས་ཤ་སེར་མིག་སེར་
དང་། །ཤ་བཀྲ་རྨ་ནད་གསོ་དཀའ་མཁལ་མའི་ནད། །པུས་མོའི་ཚིགས་ནད་ཆུ་སེར་རྐང་པ་ཁོལ། །སྦྲིད་ཁོལ་ཟ་
འཕྲུག་རྐང་ནད་ཀུན་ལ་ཕན། །ལོང་རྩ་ནང་ལོང་འབུར་ནས་གྱེན་ཚོན་གང་། །བཅལ་གཏར་སྨད་ཀྱི་སྒོ་གཉིས་བྱ་
བ་ཡིན། །སྨད་དུ་མཚོན་ཕོག་མཚོན་ཁྲག་ནང་དུ་ལྷུང་། །དུག་ནད་ཕོ་གླང་ཁྲག་གྱུར་རྒྱུ་ལོང་ནད། །ཁྲག་འཁྲུ་དྲི་
ཆུ་འགགས་དང་མོ་ནད་སྐྲན། །ཟླ་མཚན་འགྱངས་འབྱམས་རྒྱུ་ཞབས་འདོམས་སྐྲངས་གཟེར། །ཕོ་ལོང་ཚ་སྦོས་
ཚིགས་རྣམས་ཁོལ་འཁྱུགས་སྦོས། །མདོར་ན་སྨད་ནད་གཏར་དགོས་ཀུན་ལ་ཕན། །ཡོབ་གོང་བོལ་ཚིགས་སྟེང་
ནས་གྱེན་ཚོན་གང་། །སྙིང་རྩ་འཕར་དང་མ་ནོར་གཏར་བ་ཡིས། །རྐང་པའི་མཐིལ་དང་བོལ་སྐྲངས་ཚ་འབྲབ་
བྱེད། །པུས་མོའི་རྐང་ཚིགས་ན་ལྗིད་ཁོལ་ལ་ཕན། །རྒྱུ་རྩེ་རྐང་པའི་གུང་རྩེའི་རྟིང་པ་ཚད། །བལྟབས་པའི་
དཀྱིལ་ཚད་མདུན་གྱི་གཉེར་མ་ཁུག །གཉེར་མ་གསུམ་བྱུང་དབུས་མའི་རྩ་དེ་ལ། །དྲེག་པའི་མཚམས་ནས་གྱེན་
སོར་གོང་ཏུ་གཏར། །( རྩ་ངོས་མ་ཟིན་ན་གང་སྦོམ་ལ་གཏར་》ཐིགས་པ་གསུམ་བཞི་བྱུང་ནས་བསྐུ་མཉེ་བྱ། །
སྤྲ་མེས་རྗེས་སྲུང་མ་བྱུང་མ་ཚོད་ན། །སྤྱི་གཙུག་རྩ་ལ་མེ་བཙའ་གདབ་པས་ཆད། །རྒྱུ་མར་ཁྲག་རྒྱས་མགོ་སྐྱོན་
སྙིང་ལ་བབས། །སྙིང་གཟེར་ཚབས་ཆེན་བཅོས་རྡུགས་ཀུན་ལ་ཕན། །ཕོ་བའི་རྭ་ནི་ཕོ་གསང་( སྐྲན་གསང་）
ཟུར་དུ་( སོར་གསུམ་》གཏར། །ཕོ་བའི་གབ་འཁྲུགས་ནད་དང་ཕོ་ཚད་རྙིངས། །ཕོ་སྲིན་ལོང་སྲིན་ཁྲག་རྒན་ཆུ་
སེར་སེལ། །མཚན་མའི་འགྲམ་རྩ་ཕོ་དབང་རྐེད་པའི་དཀྱིལ། །ཉིས་ལེན་གློ་ཕུག་ལྕེ་རྩེ་བཞིན་དུ་གཏར། །མོ་
དབང་མཁུར་ཚོས་ཤིང་སྐམ་བར་བསྡམས་ལ། །ཀཎ་མུ་ཁའི་གོང་ཐད་གློ་ཕུག་གཏར། །མཚན་བར་བརྡོལ་དང་
མཚན་མ་ཚ་འབྲབ་སྐྲངས། །ཆུ་སེར་ཟ་འཕྲུག་རེག་དུག་ཁྲག་སེ་དང་། །གཡའ་སྤོ་ཚ་བ་ཆེ་བ་ཕལ་ཆེར་འཇོམས།
641



༑ རྒྱུད་ལས་སྦས་པའི་གབ་རྩ་རེ་ལྔ་ནི། །རིམ་པས་བཤད་བྱ་དེ་ཡི་དང་པོ་ལ། མགོ་སྐེའི་གཏར་རྩ་ཉི་ཤུ་རྩ་བརྒྱད་
ནི། །གཙུག་གི་རེ་ཐག་སྨིན་མཚམས་ལྟག་དབུས་དང༌། །རྣ་རྩེ་བཞི་གྲམ་འཛོམས་པའི་གཙུག་ཏུ་གཏར། །མགོ་
བོ་ཚ་བེར་སོང་དང་ལྕི་འཐིབ་འཐོམ། །བུད་མེད་ཚབས་ཀྱིས་སྦོས་དང་རིམས་རྗེས་ན། །མགོ་ན་ལྟག་པ་དགྱེ་དང་
སྐྱ་བྱི་བའི། །སྤྱི་ཐེར་ཟ་འཕྲུག་མགོ་བོ་འཐོམ་བྱེར་དང་། །ཚ་བ་སྙིང་སྲོག་རྩ་ཤོར་གཟེར་འབོག་འཕྱོ། །ནམ་ཚོང་
ཡན་ཆད་རྩ་མདུད་མགུལ་ན་ཕན། །དཔྲལ་རྩ་ཐོད་དབུས་སྐུ་ཡི་མཚམས་ནས་ཡར། །སོར་གང་བཅལ་གཏར་
མཁྲིས་རྩ་གསེར་མདུང་ཞེས། །ཁྲག་མ་ཆོད་ན་རྐང་པའི་མཐིལ་མེས་བསྲེག །མཁྲིས་ནད་མགོ་རྒྱུས་སྟོན་དཔྱིད་
དུས་སུ་ན། །མེ་ཉིས་དྲོས་ཚེ་མཚོག་མ་ལྕི་ལ་ཕན། །ཆང་ནད་མགོ་གཟེར་མིག་མི་ཐེག་པ་དང་། །སྨྱོ་བྱེད་མ་
རྒན་སྣ་ནད་རྣམས་ལ་ཕན། །དབྱེ་རྩ་སྤྱི་གཙུག་སྣ་རྩེ་བར་གྱི་ཚད། །བཏབ་པའི་དཀྱིལ་ཚད་སྐྲ་གསེབ་དབྱེ་ལ་
གཏར། །མིག་ནད་ཁྲག་ལས་གྱུར་པ་ཀུན་ལ་ཕན། །རྐན་རྩ་ཡ་རྐན་དབུས་གཏར་ཡ་སོ་དང༌། །ལྕེ་མཆུ་རྙིལ་ནད་
ཁྲག་རྒྱས་ཁ་ཡི་ནད། །ཕོ་ནད་གྲང་ལྷོག་དུག་ནད་ལྡང་བ་འཇོམས། །མིག་གི་མདུན་རྩ་མིག་སྔོན་གདོང་ཞུད་
གཏར། །མིག་དམར་ལིང་ཏོག་ཁེབས་པ་ཟུག་གཟེར་ཕན། །མིག་གི་སྒབ་རྩ་མིག་མཇུག་ཕོར་ཁ་ནས། །རྣ་བུག་
ཕྱོགས་སུ་ཕུན་གང་བཅལ་ལ་གཏར། །མགོ་དང་དོན་སྣོད་ནང་གི་ལྡེ་མིག་སྟེ། །རབ་རིབ་ནད་དང་མིག་ཁྲག་རྒྱུས་
ལ་ཕན། །མཚུལ་རྩ་སྣ་ཡི་ལོགས་ལྡེབས་རུས་སྟེང་གཏར། །མིག་གི་རྩེ་ཆུང་ཞེས་བྱ་མཆིན་རྩ་ཡིན། །མིག་ཚག་
མཚུལ་བའི་ནད་དང་སྨྱོ་འབོག་སེལ། །རྡུལ་རྩ་ཞེས་བྱ་སྣ་བུག་ནང་དུ་གནས། །ཨ་བྱག་ལོ་མའམ་ནི་ཤུག་ཚེར་
ཅན། །སྣ་ནང་བརྫངས་ལ་ཕྱི་ནས་མཉེས་པས་ཐེབས། །མགོ་འཐོམ་མཚུལ་འགགས་སྟོད་ལྕི་གྲང་ཤུམ་གཟེར། །
ཀུན་དང་དབང་པོ་སྒོ་ལྔ་འཐིབ་ལ་ཕན། །མཆུ་ཡི་འཕར་རྩ་ནག་ཆུང་ཞེས་བྱ་བ། །མཚེར་པའི་རྩ་ཡིན་མ་མཆུ་
སྨྱུག་སྐོམ་བསྡམས། །ཕྱི་རུ་ལྡོག་ལ་མཚེ་བའི་མདུན་ལ་གཏར། །བད་ཀན་རྒྱས་པས་མཆུ་ལ་འཕོས་པ་དང༌། །ཚ་
ཞིང་སྐྱ་བོར་སྐྲངས་དང་ཚ་རྒྱུས་ནག །མཚེར་ཁྲག་རྒྱུས་དང་ངོ་ཤིག་དག་ལ་ཕན། །སྙིང་གི་གོང་ཐག་ཅེས་བྱ་ཡ་
མཆུའི་རྩ། །ཁ་ཅིག་རྒྱལ་མོའི་སྒབ་རྩ་ཞེས་ཀྱང་འབོད། །གོང་ལྟར་ཡ་མཆུ་གྱེན་ལ་ལྡོག་ནས་གཏར། །མཆུ་ནད་
ཁྲག་རྒྱུས་ཡ་མགལ་འགྲམ་གཟེར་དང་། །མཚེར་ནད་མཆུ་ལ་བབས་པའི་སྐྲངས་ལ་ཕན། །རྣ་ཐག་རྣ་བའི་སྒང་
གི་རྩེ་རྩ་སྟེ། །རྟག་ཏུ་འདོད་ཅེས་ཆོ་གའི་ཁྲུམ་མཇུག་ནས། །ཐལ་ཕུག་རྒྱུ་བོ་མིག་བཞིའི་ཁྱི་སྐུད་ཀྱིས། །དགག་
པས་ལྔ་བ་མི་སྐྱེ་གཏར་བ་ཡིས། །ཝ་བ་སྐྱེ་པ་འཇོམས་པར་བྱེད་པ་སྟེ། །འདི་ལ་ཚ་བ་སྐྱེ་སྲིད་འཇིགས་མི་
དགོས། །སྲིན་གྱི་འཁྱུག་རྩ་རྣ་མདུན་མུར་གོང་ནས། །སྦྲུལ་ལྟར་འཁྱོགས་པའི་གྱེན་འགྲོ་འཁྱུག་ཅིང་གཟེར། །སྐྲ་
གསེབ་གཏར་བས་ཁྲག་སྲིན་མགོ་དང་སོ། །ཚ་བེར་རྩ་འཁྱུགས་བཟོད་པར་དཀའ་བ་དང་། །བརྒྱལ་འབོག་སྨྲ་
642



འཆོལ་རྐང་པ་མི་བརྟན་པ། །འགྱེལ་བུབ་འཚོལ་དང་མགོ་བོ་འཁོར་ལ་ཕན། །འགྱུར་རྩི་རྣ་བའི་ཕྱི་རྒྱབ་འཕྲེད་
སོར་གསུམ། །སྐྲ་མཚམས་སྤུ་འཇམ་གྱེན་འཁྱིལ་དབུས་སུ་གཏར། །མཇིང་པ་འགྱུར་ལྡོག་མི་ཤེས་པ་ལ་ཕན། །
ལྟག་རྩ་ནག་པོ་ལྟག་ཁུང་གཡས་གཡོན་གྱི། །སྐུ་མཚམས་ཟུར་ཚོན་རེ་ནས་གྱེན་སོར་བཞི། །གཙགས་ཁ་གྱེན་དུ་
བསྟན་གཏར་གཉའ་རེངས་དང་། །གཉའ་ཆུ་བསྣད་པས་དགྱེ་བོར་རེངས་པ་དང་། །མཇིང་པ་འགྱུར་སྨྲ་མི་ཤེས་
རྣམས་ལ་ཕན། །འདོན་རྩ་རྣ་བའི་རྩེ་ནས་གྱེན་སོར་བཞིར། །གཏར་བས་མགོ་ཕྱེད་ན་བ་རྣམས་ལ་ཕན། །
འགྲམ་རྩ་བད་ཀན་རྩ་རིང་ཞེས་བྱ་བ། །བད་མཁྲིས་འདོམ་པའི་རྩ་ཡིན་མ་མགལ་གྱི། །ཟ་འགྲམ་སྟེང་ནས་
འཕྲེད་ཉལ་འཁྱུག་པ་སྟེ། །འགྲམ་སྟེང་རུས་འབུར་སྟེང་ནས་ནང་ཚོན་གང་། །གཞལ་བར་མི་བཅད་འབུག་པས་
ཁ་ལྕེ་དང༌། །སོ་ནད་ཡ་མ་ནག་པོ་ཁྲག་གཟེར་འཇོམས། །ལག་པའི་གབ་རྩ་ཉི་ཤུ་རྩ་བཞི་ནི། །མཆིན་པ་དཔང་
ཆུང་ཞེས་བྱ་གྲུ་མོ་ཡི། །འབུར་ནས་སོར་བརྒྱད་བཅལ་གཏར་རུ་ཐུང་གི ། རྩ་རྒྱུད་ཡིན་ཕྱིར་མཆིན་པ་གཤའ་
རིངས་ཟེར། །གསར་རྙིང་དུག་དང་དུག་གི་ནད་དྲག་པོའི། །རླངས་པ་མིག་ལ་བྲོས་པས་འབྲས་ནག་པོ། །གྱུར་
བ་ལ་ཕན་མཆིན་པ་གདོང་ཆུང་དང་། །མཆིན་རྩ་དགྲ་ལྕེ་ཞེས་བྱ་སྔ་མ་ཡི། །གཏར་གསང་སྟེང་ནས་གྱེན་སོར་
བཞི་བཅལ་གཏར། །མ་ཡི་ཁོང་རླུང་ཚད་པར་སོང་བ་ཡི། །སྐྱེས་ནས་ལྷན་འབྱར་མིག་ཚག་པ་ལ་ཕན། །དེ་ནས་
སོར་བཞི་བཅལ་བ་ལག་པའི་རྒྱབ། །ཕྲན་བུ་ཆུང་ཞེས་བྱ་བ་གཏར་བ་ཡིས། །མཆིན་པ་ཚ་སྦོས་མིག་ནད་གཤེར་
ཚག་སེལ། །མཐེབ་ཆེན་སྒང་རྩ་ཞེས་བྱ་ཚོན་གང་གི ། སྒང་ནས་ཕུན་གང་བཅལ་བའི་རྐང་དབུས་གཏར། །མིག་
ནད་ཚག་རིགས་ལིང་ཏོག་དག་ལ་ཕན། །སྒང་རྩ་ཁྱོར་ཁའི་མཐེབ་ཚིགས་ཆེན་མོ་ནས། །ཕུན་གང་བཅལ་ལ་མཐེ་
བོང་ཆངས་བཙུག་གཏར། །སྙིང་ལ་ཁྲག་རྒྱས་གཟེར་དང་བད་ཀན་ཞུགས། །དུག་གིས་གྲེ་བ་འགགས་པ་དག་ལ་
ཕན། །འདོམ་གང་ཞེས་བྱ་གློ་བའི་བུ་རྩ་སྟེ། །སྐྱོར་གོང་གདབ་མིག་སྟེང་ནས་གྱེན་སོར་བཞིར། །བཅལ་གཏར་
གློ་བ་བུ་ལྔའི་ནད་ལ་ཕན། །གྲུབ་ཆེན་ཞེས་བྱ་རྒྱབ་རྩ་དྲུག་འདུས་ཀྱི། །ཕྱི་རྒྱབ་དེ་ཉིད་འདྲ་བ་དེ་ལ་གཏར། །
རྒྱབ་རྩ་ཆེན་མོའམ་ནི་འཁུན་བུ་ཟེར། །མཆིན་པ་རྐེད་འཁོར་རོ་རྒྱབ་སྦྲགས་ནས་སྦྲིད། །དང་ག་འགགས་དང་
མཁལ་རྩ་འགྲམས་ལ་ཕན། །མཐེབ་ཆེན་རྒྱབ་རྩ་མདུན་ངོས་རྩ་ལ་གཏར། །སྙིང་གི་ནད་ལ་མཆོག་ཏུ་ཕན་པ་
ཡིན། །མཛུབ་མོ་རྒྱབ་རྩ་གློ་བའི་རྩ་ཡིན་པས། །གློ་བ་ཚ་རྒྱུས་གེ་བ་ཚ་འགགས་སེལ། །གུང་མོ་རྒྱབ་རྩ་མཆིན་
མཚེར་འདོམ་རྩ་ཡིན། །མཆིན་དུག་མཆུ་ལ་ནད་ཁྲག་མཚེར་ཁྲག་རྒྱས། །ཕོ་ལྷོག་གླང་ཐབས་མཚེར་པ་འགྲམས་
ལ་ཕན། །མིང་མེད་རྒྱབ་རྩ་( སྲིན་ལག་རྒྱབ་རྩ་ཡིན་》མཁལ་མའི་རྩ་ཡིན་པས། །མཁལ་མ་དྲོད་ཉམས་ཟ་ཁུ་
འབྲས་སྐྲངས་དང༌། །མཁལ་མར་ཁྲག་ཤོར་སྟོང་ཚད་རྒྱས་ལ་ཕན། །མཐེབ་ཆུང་རྒྱབ་རྩ་ཕོ་མཆིན་འདོམ་པའི་
643



རྩ། །ཟས་ཟོས་འཇུ་ཁར་ན་དང་དུས་མིན་པར། །ཆུ་སྐྱུར་སྐྱུགས་དང་ཁྲག་ཚད་ཞུགས་པ་དང་། །མཆིན་ཐོག་
བད་མཁྲིས་འདོམ་པའི་ནད་དང་ནི། །མཆིན་པ་རྐེད་འཁོར་དཔྱི་མིག་ཟུག་ཅིང་གཟེར། །རྐང་པ་མི་ཐེག་སྦྲིད་
ཅིང་ན་ལ་ཕན། །དེ་ལྟར་རྒྱབ་རྩ་གཡས་གཡོན་བཅུ་པོ་ནི། །རང་རང་ཚོངས་ཁའི་བར་རྐེད་རྒྱབ་ལ་གཏར། །
ཞར་བྱུང་གཡུ་ཐོག་ཡོན་ཏན་མགོན་པོ་ཡིས། །བྱིས་སྐྱོར་མ་ཤེས་བྱིས་གསོའི་སྨན་མིན་གསུངས། །རྩ་དེ་མཛུབ་
མོའི་ནང་ངོས་ནས་ཕར་ཟུག །ནད་མེད་སྐབས་སུ་རྩ་དེ་མི་གསལ་ཡང་། །ནད་བྱུང་ཚད་པར་བསྟུན་ནས་རིམ་
གྱིས་མངོན། །དེ་ཕྱིར་བྱིས་པའི་ནད་ཚབས་གསལ་བ་ཡོད། །རྩ་དེ་ཁབ་ཀྱིས་གཙག་ནས་ཁྲག་དབྱུང་ན། །གློ་
མཆིན་མཁྲིས་པའི་ཚད་གཟེར་ལ་སོགས་པ། །ལུས་སྟོད་ཁྲག་མཁྲིས་རྒྱས་པའི་གཟེར་ལ་ཕན། །རྐང་པའི་སྦས་རྩ་
ལ་སོགས་རིམ་པ་བཞིན། །རྐང་པའི་གདོང་རྩ་ཆེན་མོ་མཚེར་བ་དང་། །མཁྲིས་པ་ཆུ་སེར་འདོམ་པའི་རྩ་ཡིན་
པས། །པུས་ལྷང་གདོང་ནས་མཁྱིད་གང་མར་བཅལ་གཏར། །མཚེར་མཁྲིས་གནད་འགྲམས་ཚ་སྦོས་མཆུ་
སྐྲངས་དང༌། །སྨུག་པོ་མཚེར་ཞུགས་ཤ་སེར་མིག་སེར་དང་། །མཁྲིས་པ་ཀླུ་ཡ་མཛེ་ཤུ་མཁལ་ནད་དང་། །སྟོད་
ནད་སྨད་ལྷུང་པུས་མོ་རྐང་པ་ན། །ཆུ་སེར་འཁོར་དང་འོར་དང་རྐང་བོལ་སྐྲངས། །རྨ་རྒན་འཚོ་མི་འདོད་པ་
རྣམས་ལ་ཕན། །མཚེར་རྩ་ཀུང་ཀུ་པུས་མོའི་ལྷང་གདོང་ནས། །མཁྱིད་གང་སོར་བཞི་མར་ལ་བཅལ་བར་
གཏར། །སྐབས་སུ་འཁྲུ་དང་ཟས་མི་ལེན་པ་དང་། །མཚེར་བའི་ནད་ལ་གྱུར་རོ་ཅོག་ལ་ཕན། །རྟིང་རྩ་རྙིང་པའི་
དྲེག་མཚམས་གཙགས་བུའི་ཁ། །ཐུར་བསྟན་གཏར་རྗེས་མེ་ཡིས་བསྲུངས་བྱས་པས། །མིག་གི་ནད་རིགས་ཀུན་
ལ་མཆོག་ཏུ་ཕན། །དྲེག་རྩ་བོལ་སྟེང་རྩ་མཁྲིས་བཅིང་ཐག་བཞིན། །འཕྲེད་ལ་གནས་པར་རྩ་རྒྱུས་གཞན་བྱོལ་
གཏར། །དྲེག་གྲུམ་ཆུ་སེར་རྐང་འབམ་ནད་ལ་ཕན། །གྲུམ་རྩེ་རྐང་པའི་མཐེབ་མཛུབ་བར་ནས་ཡར། །ཚོན་
གང་བཅལ་བ་གཏར་བས་སྨད་ཚ་དང་། །གྲུམ་བུའི་ནད་རིགས་ཀུན་དང་ཆུ་སེར་ནད། །ཚ་བར་བསྡོངས་པའི་ཆུ་
སེར་ནག་པོ་དང་། །དྲེག་དང་རྐང་འབམ་ནག་པོ་རྣམས་ལ་ཕན། །བུ་རྩ་རྐང་པའི་མཐེབ་ཚིགས་དང་པོ་ནས། །
སོར་བཞི་ཡར་བཅལ་མཐེབ་ཚིགས་གཉིས་པ་དེ། །ཡོལ་མཚམས་ཆུ་བའི་མདུན་གྱི་གཤོར་རྩར་གཏར། །མངལ་
དང་མཚན་མའི་རྩ་ཡིན་མཚན་ནད་དང༌། །ས་བོན་ལས་མི་རུང་བའི་སྙིགས་མ་འབྱུང་། །སྦྲུམ་མར་གཏར་ན་
འཕྲལ་དུ་བུ་འཆོར་བྱེད། །མཇུག་རྩ་མཇུག་ཏོའི་རྩེ་མོ་གཙགས་ཀྱིས་ད་བྲལ། །རྔབས་རྭས་གཞིབ་པས་རོ་སྨད་
ནད་ཀུན་སེལ། །མདོར་ན་སྟོད་ནད་རྩེ་ཆུང་སྒང་རྩ་གཏར། །སྨད་ཀྱི་ནད་ལ་ལོང་རྩ་བྱིན་གཞུང་གཏར། །བར་
གྱི་ནད་ལ་སྣོད་ཀ་རུ་ཐུང་གཏར། །རོ་སྟོད་ནད་ལ་སྒང་རྩེ་དྲུག་མགོ་གཏར། །ནུ་མཇིང་བྲང་ནད་སྣོད་ཀ་རུ་ཐུང་
གཏར། །སྙིང་ཚད་སྣོད་ཀ་ལྕེ་རྩ་ཐོང་རྩ་གཏར། །གློ་ཚད་དྲུག་མགོ་སྒང་རྩ་སྐྱོར་གོར་གཏར། །གློང་སྙིང་གཉིས་
644



འདོམ་རྩེ་ཆུང་འདོམ་རྩ་གཏར། མཆིན་པའི་ཚ་བར་རུ་ཐུང་སྒང་རྩ་གཏར། །མཚེར་ནད་རྟ་མཐུར་སྲིན་ལག་རྒྱབ་
རྩ་གཏར། །ཐོ་ཚད་ཕོ་ བའི་ ར་ དང་དྲུག་འདུས་གཏར། །མཁྲིས་ཚད་ གཤའ་ རིངས་ཕྲན་བུ་ གསེར་མདུང་
གཏར། །མཁལ་ཚད་བྱིན་གཞུག་མཁལ་མའི་འགྲམས་རྩ་གཏར། །རྒྱུ་ལོང་ལོང་རྩ་དཀུ་ འགྲམས་བྱིན་སྐྱོག་
གཏར། །ཤ་ཡི་ཚད་པ་གློ་མཆིན་རྩ་ལ་གཏར། །རུས་པའི་ཚ་བ་མཁལ་མའི་རྩ་ལ་གཏར། །པགས་ནད་ཆུ་སེར་
མཆིན་མཁྲིས་རྩ་ལ་གཏར། །ཟུག་ཆེ་གློ་རྩ་བྱིང་འཐིབ་རུ་ཐུང་གཏར། །དང་ག་འགགས་ན་བད་མཁྲིས་རྩ་ལ་
གཏར། །འོན་ཀྱང་གང་ཉེ་གང་རྒྱས་གཏར་བ་ཤིས། །ཚ་བ་སྟོབས་ལྡན་རྩེ་ཆུང་ཡས་བབས་གཏར། །སྟོབས་
ཆུང་ནད་ལ་རྩ་ཕྲན་མས་འཛེག་གཏར། །ཚབས་ཆེ་ནད་ལ་རྩ་ཕྲན་མང་གཏར་བས། །རྩེ་ཆུང་ལ་སོགས་རྩ་ཆེན་
གཏར་བ་བསྔགས། །གཞན་དུ་རྒྱས་པར་གཏར་རྩ་མང་བཤད་ཀྱང་
། ། ཤིན་ཏུ་བསྡུ་ན་རྩ་ཆེན་བརྒྱད་ལ་
འདུས། །སྟོད་ཀྱི་རྩ་རྣམས་རྩེ་ཆུང་གཉིས་ལ་འདུས། །རྒྱལ་པོ་གཏར་བས་སྟོད་ནད་ཀུན་ལ་ཕན། །སྨད་ཀྱི་རྩ་
རྣམས་ལོང་རྩ་གཉིས་ལ་འདུས། །དམངས་གཙོ་གཏར་བས་སྨད་ནད་ཀུན་ལ་ཕན། །བར་གྱི་རྩ་རྣམས་སྣོད་ཀ་
གཉིས་ལ་འདུས། ། བློན་པོ་གཏར་བས་བར་ནད་ཀུན་ ལ་ ཕན། །ཤུ་ ལྤགས་རྩེ་རྣམས་སྒབ་ ཁུང་གཉིས་ལ་
འདུས། །ཕོ་ཉ་བསྡུས་པས་ཁྱབ་པ་ཀུན་ཀྱང་འདུས། །དེ་ལྟར་མ་ཡིན་གཏར་དམིགས་མ་ཤེས་པས། །སྨད་ཁྲག་
སྟོད་དུ་དྲངས་ན་ལུས་ཟུངས་འཆོར། །སྟོད་ཁྲག་སྨད་དུ་དྲངས་ན་མེ་དྲོད་འཆི། །
༤ ཁྲག་དྲ་ཤུགས་དྲགས་སླ་ལ་སེར་དུགས་སྦོ། །བྱ་ཝང་རྒྱབ་འདྲ་ཝུ་བ་དཀར་བ་དང་། །རྒྱུ་བཤལ་འདྲ་
དང་མཐིང་ནག་སོལ་ཁུ་འདྲ། །བེ་སྣབས་ཁྲག་མཁྲིས་ཆགས་ན་ནད་ཁྲག་སྟེ། །ཟུག་ཆོག་བསྐྱེད་ཆེ་ནད་འབྱུང་སླ་
བ་ཡིན། །དམར་ནག་རི་མོ་བྱུང་ན་ཐང་རྗེས་གཏར། །རྣག་མཁྲིས་ཆགས་ན་ལུས་ཟུངས་གསོ་ཞིང་གཏར། །
དམར་ལ་སྐ་ན་ཕན་མེད་གཏར་བསྐྱེད་སྦྱར། །རླུང་ཁྲག་ནག་ཅིང་རྩུབ་ལ་ལྷུ་བ་དམར། །མཁྲིས་པའི་ཁྲག་ནི་སེར་
ལ་རྣག་དྲི་མནམ། །བད་ཀན་ཁྲག་ནི་དམར་སྐྱ་སྐུ་ལ་འཇམ། །འབབ་ཞན་དཀའ་དང་དམར་འཇམ་རླུངས་པ་
ཆུང་། །མཚལ་ཁུ་ཚོས་ཁུ་འདྲ་བ་ཟུངས་ཁྲག་ཡིན། །དེ་རྣམས་ཅུང་ཟད་ཙམ་ཡང་གཏར་མི་རུང་། །ལྷ་དཀར་
ནད་ཁྲག་ཡིན་པས་དམར་ཡང་འདོན། །ལྕེ་དམར་ལུས་ཟུངས་ཡིན་པས་ནག་ཀྱང་གཅོད། །ལོང་མེད་ཟུག་ཆེ་
སྨིན་ལོང་མི་བསྒུག་གཏར། །ལོང་ཡོད་སྨན་གྱིས་བཅག་ལ་འཕྲལ་མི་གཏར། །འབབ་ཚེ་སྔ་ངན་ཕྱི་བཟང་ཕྱིས་མི་
གཏར། །སྔ་བཟང་ཕྱི་ངན་བྱུང་ན་ཕྱིས་སུ་གཏེར། །རྒྱུས་ཚད་སྟོབས་ལྡན་རྩ་ཆེན་ཁྲག་ངན་མེད། །མཚལ་ལྟར་
དམར་ན་ངན་ཁྲག་རྩར་གྲམ་རྟགས། །འཕྲོ་བཅད་ལོང་རྩ་གཏར་རྗེས་རྩ་ཆེན་དེར། །རྣག་ཏུ་འབྱུང་བས་དེ་
རིགས་འགྲེ་ཤེས་དགོས།
645



༥ དབྱུང་ཚད་ནད་ ཐོན་ཟུངས་ཁྲག་བྱུང་ན་བཅད། །ཟུངས་ངན་ ཁྲག་ ཞབས་མེད་ ཀྱང་ རན་ཚོད་
བཟུང་། །དོན་གཟེར་ཟུག་གཅོག་ཁྲག་གཟེར་དབྱུང་བ་དང་། །འོལ་ཀ་སྒྱུར་གསུམ་ཟུངས་ཁྲག་ཡིན་ཡང་
འདོན། །ཟུངས་ཟད་རླུང་ལྡན་ངན་ཁྲག་ཡིན་ཡང་བཞག །ཁྲག་ངན་ཤས་ཆེར་ལུས་ན་ནད་མཇུག་ལུས། །ཟུངས་
གསོ་ཞག་གསུམ་ཚུན་དུ་རིམ་པས་གཏར། །ཁྲག་ངན་ཅུང་ཟད་ལུས་པས་ནད་མི་བསྐྱེད། །དེ་ལ་ཞི་བས་བཞིལ་
བའི་རིམ་པ་བྱ། །དར་མ་ཁྲག་རྒྱུས་རྩ་ཆེན་མང་དུ་དབྱུང༌། །རྒན་བྱིས་སྦྲུམ་མར་ཁ་དབྱེ་ཙམ་ལས་བསྐྱུང་
། །
ད་བྱར་རྒྱན་ཕྱི་དྲོར་ནད་ཁྲག་ཡིན་ཡང་བསྐྱུང༌། །འབྱུང་དཀའ་ཐིགས་པར་བསགས་པའི་བྲེ་གང་བས། །དྲག་
འབབ་ཤར་གྱིས་བྱུང་བའི་ཕུལ་གང་དགའ། །རྒྱས་འཁྲུག་གཟེར་དང་བྱང་ཁོག་ཁྲག་རྒྱས་དང་། །ཡན་ལག་
སྐྲངས་ཤོར་བུངས་སྐྱེད་ཁྲག་ཤེད་སྨད། །དེ་མིན་ཚད་རྙིངས་ལུས་ཟུངས་ཉམས་པ་ལ། །ལན་གྲངས་མང་གཏར་
དབྱུང་ཚད་ཉུང་བར་བྱ། །ལྦུ་བ་ཁྲག་དམར་སྤྲིས་གཡོགས་གཏར་འཕྲོ་བཅད། །ཟུངས་ངོན་གཏར་ཚད་རྣག་ཏུ་
འོང་བའམ། །གཏར་ཁྲག་ཆུ་དང་འདྲ་ན་གཏར་ཚོད་བཟུང་། །རྣག་ལ་བལྟས་ནས་མང་དུ་དབྱུང་བ་ཡིས། །
ཟུངས་ཟད་གསོ་དཀའ་དམུ་ཆུར་འགྱུར་བ་ཡོད། །
༦ ལོག་གནོན་ཁྲག་མི་ཐོན་དང་ངན་ཁྲག་མེད། །ཁྲག་མ་ཆོད་དང་སྐྲངས་འབོག་རླུང་སྐྱེས་དྲུག །དང་པོ་
ཁྲག་མི་ཐོན་ལ་རྒྱུ་བཅུ་སྟེ། །ལུག་གྲང་མཚོན་རྟུལ་ཟས་ཀྱིས་འགྲངས་དྲགས་པ། །གཏར་བྱེད་གདོན་དང་འགྲུལ་
སྣ་ཐུག་པ་དང་། །བསྐལ་མ་ཐག་གཏར་གཏར་མ་ཐོག་དུ་གློད། །རྨ་ཁ་ཆུང་དང་པགས་ཁ་འཆུས་པ་བཅུ། །རྒྱུ་
བཅུ་སྤངས་ན་གཏར་ག་རྡུགས་དོགས་མེད། །གཉིས་པ་རྩ་ཆེན་གཏར་ཡང་ངན་ཁྲག་མེད། །དེ་ལ་གཏར་རྗེས་དེ་
བོར་གང་བབས་ཀྱི། །རྩ་གཞན་གཡར་ལ་ནང་པར་གཏར་བ་ན། །དེ་དུས་ངན་ཁྲག་འབྱུང་བར་ཐེ་ཚོམ་མེད། །
ཚ་པ་ལམ་ཆད་རྩ་སྟོང་ཁྲག་མེད་པ། །(འདི་ལ་དོན་གཉིས་ཡོད་དེ། དང་པོ་ནི་)རྒྱུས་ཚད་སྟོབས་ཆེ་གཏར་འཕྱིས་
ངན་ཁྲག་མེད། །དོན་ལ་བྱེར་བའི་ལམ་ཆད་རྩ་སྟོང་ཡིན། །( གཉིས་པ་ནི་) ཡང་ན་ནད་བབ་ཟུག་( གཏར་ནས་
དེར་）ཚེ་གཏར་འཕྱིས་པས། །ཚ་བའི་རླངས་པས་( རྩ་ཁེངས་རྩ་རྒྱས་ཀྱང་ནང་དུ་ཁྲག་མེད་པ་) ཁྲག་ལམ་
ཆད། །གཏར་བ་དབུགས་རླངས་ཐོན་ལས་ཁྲག་མི་འབྱུང་། །དེས་ཀྱང་འཕྲལ་ཟུག་ཆོག་སྟེ་སླར་དབྱུང་དགོས། །
འདི་གཉིས་གང་ལའང་ཁྲག་ངན་ཕྱིར་ཕུལ་བའི། །གདམ་པ་གནད་ཚེ་ལུས་ཀུན་ཆང་གིས་བཀྲུ། །བྱེ་མ་ཆང་བྲན་
བཙོས་པས་རྩ་དེ་བདུག། ཕལ་ཆེར་དེ་ཡིས་ཐོན་སྲིད་མ་ཐོན་ན། །འབྲས་བུ་གསུམ་དང་ཨུཏྤལ་བ་ལེ་ཀ ། སླེ་ཏྲེས་
ཏིག་ཏ་བོང་དཀར་ལི་ག་དུར། །བ་ཤ་ཀ་རྣམས་བསྡུས་ཐང་གྲང་མོ་གཏོང༌། །ཡང་ན་ག་པུར་ཆུ་མ་རྩི་མཉམ་
བྱེད། །ཁྱི་ཡི་འོ་མ་མར་སྦྱར་ཁོང་དུ་གཏོང་། །ཞུ་མཚམས་འབའ་ཆས་བསྲོའམ་ཨ་སས་བདུག་（ཨ་ས་ནི་སྦྱང་
646



མ་གར་བོའི་ཟན་ཆུ་ལ། རྙེད་ན་བག་ཕྱེ་མ་རྙེད་ན་རྗེན་ཕྱེ་བཏབ་ལ་གཡོས་པའི་ཟན་དྲོན་མར་དང་ནི། ཚ་དང་
གཡེར་མའི་སྡོར་སྤྱོད་བཏབ་བཙོས་པ་རེག་བཟོད་པ་ཙམ་བདུག་གྲང་ན་སླར་བསྲོས་ལ་བདུག་ཅེས་སོ། །) རྡུལ་
དབྱུང་བས་ནི་ཕྱི་ལ་ངན་ཁྲག་ཕུལ། །ཡང་ན་འབྲས་བུ་གསུམ་གྱི་ཐང་དང་ནི། །རྒྱ་ཚྭ་ག་དུར་སྡིག་པ་ཚ་ལའི་
ཕྱེ། །ཆ་མཉམ་ཕྱེ་མ་ཆང་ཕུལ་ཐང་ཕྱེ་གཉིས། །གུང་གཉིས་ལྟག་སྤྲད་གཏོང་ལ་ཟན་དྲོན་དང་། །ཆང་སོགས་
བཅུད་ཅན་བཏུང་བས་ཕྱི་ལ་འཕུལ། །ཡང་ན་ཁྱི་ཡི་འོ་མ་སྤང་སྤོས་དང་། །ལི་ག་དུར་དང་ཛ་ཏི་པི་པི་ལིང་། །ཁ་
རུ་ཚྭ་རྣམས་ཆང་སྦྱར་ལྟོར་བཏང་ལ། །གོས་ཀྱིས་བྱིབས་ལ་རྡུལ་འདོན་ཞག་གཅིག་གཉིས། །འདས་ནས་གཏར་
ན་ངན་ཁྲག་འབྱུང་བར་གསུངས། །རྙིངས་ཚད་རྩི་ལྟར་ཞེན་པས་རྩ་སྟོང་ན། །ངན་ཁྲག་མཆིན་པར་ཞེན་པ་ཡིན་
པས་དེར། །སྤང་སྤོས་གླུ་སྒང་གླ་རྩི་ཁྱིའི་འོ་མ། །ཆང་སྦྱར་བསྐོལ་བླུད་གོས་བྱིབས་རྡུལ་བཏོན་རྗེས། །ཉིན་ཕྱེད་
འདས་ནས་བ་འོ་ཁྱོར་གང་ལ། །ག་བུར་ནས་ཙམ་བཏབ་བཏང་རྔུལ་དབྱུང་རྗེས། །གཏར་བས་མཆིན་ཁྲག་ཞེན་
པ་རྩ་རུ་འདྲེན། །གཞན་ཡང་སྙིང་ཚད་ངན་ཁྲག་ཟད་མི་ཤེས། །ཟུངས་ཟད་ཁྲག་དང་མ་ནོར་དེ་དང་ནི། །ཁྲག་
རྗེས་མ་ཆོད་པ་ཡི་ཚད་པ་ཡིན། །གཏར་བས་ནད་ཟད་ཟུངས་ཟད་ཁྲག་ཟད་མཉམ། །འདི་ལ་བཤལ་གྱིས་སྦྱངས་
རྗེས་གསར་བཅུད་བསྟེན། །དེ་རྗེས་གཏེར་བས་ངན་ཁྲག་དུས་སུ་འཛད། །
གསུམ་པ་ཁྲག་མ་ཆོད་པར་འབྱམས་ཤོར་ན། །རྩ་རྒྱུད་ཆུས་བྲན་རྨ་ཁར་རྡོ་གྲང་བདུག །ཕྱིང་པ་ཆུར་
བཅུག་དཀྲིས་མས་བསྡམ་པའམ། །སོག་མཐིལ་རུས་ཚིག་དཀར་སང་རྨ་ཁར་གླན། །ཡང་ན་སེང་ཕྲོམ་རྨ་ཤིང་དྲི་
ཡང་ཀུ། །བ་ཤ་ཤིང་མངར་བཙག་ཡུག་གྱོ་དུམ་དང་། །ཟར་མ་སྣག་ཚྭ་འོ་མ་ཅན་ཤིང་གི ། ཐུན་ལོག་བཏགས་
པའི་ཕྱེ་མ་རྨ་ཁར་གདབ། །ཆུ་གྲང་ཅུང་ཟད་བདུག་ཅིང་ལུས་པོར་བསྒྲུངས། །དེས་མ་ཆོད་ན་རྩ་དེའི་གོང་ཉིད་
ལ། །རྩ་དེ་ཉིད་ལ་གཏར་ག་གདབ་པའོ། །( གཏར་བྱེད་སྔ་མའི་ཁ་ཆུང་བའི་གཙགས་བུས་) ཡང་ན་གསེར་ཐུར་
བསྲེགས་པས་རྨ་ཁར་བསྲེག །ཡང་ན་རྨ་ཁ་འཁྱགས་པས་བདུག་བྱས་ལ། །རྒྱུས་པས་དྲུབས་ལ་དོམ་མཁྲིས་འཛིན་
པ་དང་། །ལྡུམ་ནག་བཏབ་པས་ཆོད་པར་འགྱུར་བ་ཡིན། །
བཞི་པ་སྐྲངས་ལ་རྣམ་པ་གཉིས་ཡོད་དེ། །གདོན་གྱིས་རྩ་རུ་ཁྲག་ཆགས་ཁྲག་ཆད་ན། །སྐྲངས་མཆེད་ལ་
སོགས་ཡིན་པར་རྩ་རྒྱུད་དེའི། །སྐྲངས་མཚམས་དམ་པར་བསྡམ་ལ་འབྲོས་ལམ་དགག །དེ་ནས་རྩ་དེ་མཉེ་བཞོ་
དྲག་ཏུ་གཞིབ། །ཡང་ན་རྔབས་རྭས་དྲངས་བྱ་མ་འདྲོངས་ན། །རྩ་ནང་ཆགས་པའི་ཁྲག་བལ་དེ་ཉིད་ནི། །
ལྕགས་ཀྱུ་ཐུར་མ་བྱ་རོག་མཆུ་འདྲ་སོགས། །གང་ལ་འཚམ་པས་བྲུས་ལ་ལོན་པས་ཞི། །མ་ལོན་བཤས་ལ་བཏོན་
ནས་དྲུབས་ལ་གསོ། །གཞན་ནི་ཤ་གདན་བསྣད་སོགས་མཚོན་རྟུལ་དང་། །རང་བཞིན་སྐྲགས་སོགས་མ་ངེས་སྣ་
647



ཚོགས་འབྱུང༌། །ཤ་གདན་བསྣད་པས་སྐྲངས་ན་གྲང་དུགས་བྱ། །ཚོས་དང་ཞུ་མཁན་ཉི་དགའི་ཕྱེ་སྦྱར་བའི། །
ཟན་དྲོན་བདུག་པས་ཞི་འགྱུར་གང་ལ་ཡང་། །ཚུ་དང་མར་སྦྱར་ཁྱི་སྤུ་བསྲེགས་གཞོབ་བྱུགས། །རྨ་སྐྲངས་མཉེ་བྱ་
དེས་ཀྱང་མ་ཐུབ་ན། །རྡོ་དྲེག་སྤང་སྤོས་མོན་ལུག་གོ་སྙོད་བཞི། །ཕྱེ་མ་བཏབ་པའི་ཨ་སས་བདུག་པར་བྱ། །དེས་
མ་ཐུབ་ན་རྩ་སྐྱོན་འདུལ་བ་ཡི། །ཚད་མཐོའི་ཕྱག་ལེན་གདམས་པ་འདི་རང་ཟབ། །ཕབ་དང་རྡོ་དྲེག་ཞུ་མཁན་
སྤང་སྤོས་དང་། །གཡེར་མ་ག་དུར་ལན་ཚྭ་མཉམ་ཁྲོབ་བརྡུང༌། །རས་བཏུམས་སྣུམ་ནང་མ་ཚིག་ཙམ་དུ་བཙོ། །
ཚ་གྲང་བསྟུན་ཅིང་རྨ་ཡི་མཐའ་སྐོར་དང་། །རྩེ་གནད་རྩ་སྐྱོན་རྩ་འབྲུམ་གང་བྱུང་བདུག །དེས་ནི་མེ་ལ་ཆུ་བཏབ་
བཞིན་དུ་འཇོམས། །
ལྔ་པ་ཁ་རླུང་ལངས་ནས་རྒྱལ་འབོག་ན། །རུས་བསུར་སྣར་བདུག་ཆུ་གྲོག་ཁོང་དུ་བཏང་། །གདོང་ལ་ཆུ་
གྲུང་གཏོར་བས་བརྒྱལ་བ་སངས། །དེས་ཀྱང་མ་ཕན་ཤིན་ཏུ་ཚབས་ཆེ་ན། །གསོན་ཁྲག་དྲོན་མོ་གསོས་སུ་བླུད་
པ་བསྔགས། །
དྲུག་པ་གཏར་བའི་རྗེས་ལ་རླུང་སྐྱེས་ན། །འབྲི་མར་བསྐུ་མཉེ་བུ་རམ་ཁ་མུར་དང་། །ཛཱ་ཏི་མར་སྦྱར་སྣར་
བླུགས་མེས་བསྲེགས་བདུག །བུར་ཆང་རུས་བཅུད་ཐང་དང་ཚོ་ཁུ་སོགས། །གང་ལ་གང་འཚམ་སྦྱར་བའི་རླུང་སྣ་
གླན། །
གསུམ་པ། ཕྱི་རྗེས།
གསུམ་པ་ཕྱི་རྗེས་ལས་ཀྱི་རིམ་པ་ནི། །བསྙལ་བ་བཀྲོལ་ལ་རྨ་ཁ་མཐེབ་མོས་མཉེ། །ཆུ་གྲང་གིས་བཀྲུ་རྨ་
ཁར་རྡོ་གྲང་བདུག །རྒྱམ་ཚྭ་ཏིལ་མར་སྦྱར་བ་རྨ་ལ་བྱུགས། །ཡང་ན་རྨ་རྩི་གི་ཝང་ཤུ་དག་དང་། །ཙན་དན་སྟག་
ཤ་བྲག་ལྕམ་མ་གི་ཏ། །དོམ་མཁྲིས་དྲི་ཆུར་སྦྱར་བྱུག་མྱུར་དུ་སོས། །རྨ་རྩི་གྲོ་ལུགས་ཇ་ཤོག་རྨ་ཁ་གདབ། །བལ་
ཐག་གིས་དཀྲིས་འགྲོ་འདུག་སྤྱོད་ལམ་གཟབ། །ཁྲག་ངན་སྐྱེད་ཕྱིར་ཆང་སིངས་ཞག་བདུན་སྤང་། །ཆུ་མི་བཏུང་
ལ་ཐབ་གཞོབ་གྲིབ་གདོན་འཛེམ། །
བརྒྱད། གཏར་སྐྱོན།
བརྒྱད་པ་གཏར་སྐྱོན་དམན་ལྷག་ལོག་ཉེས་བཞི། ། གཏར་དམན་ཁྲག་རོ་མི་ཐོན་ནད་མཇུག་ལུས། །
648



མཆིན་སྐྲན་སྨུག་པོ་མཛེ་འབྲས་སུརྱ་བསྐྱེད། །བྱང་ཁོག་ཡན་ལག་ཆུ་སེར་རྣག་ཏུ་འགྱུར། །གཏར་དྲགས་ཟུངས་
ཟད་རླུང་བསྐྱེད་མེ་དྲོད་འཆོར། །གྲང་སྐྲན་སྐུ་རྦབ་དམུ་ཆུར་འགྱུར་བ་མང་། །
གཏར་ལོག་མི་རུང་ནད་ལ་གཏར་བ་དང་། །མི་རུང་དུས་ཀྱི་སྔོན་ནས་ལྡོག་པ་དང་། །ཕྱི་ནད་བསྐྱེད་པའི་
ལྡོག་མེད་གནད་ལ་བསླབ། ། ཉེས་པ་ཤ་གདན་བསྣད་དམ་ཆུ་རྒྱུས་བཅད། །གཉན་གནད་རྨས་དང་འཕར་རྩ་
བཅད་པ་ཡི། །སྨན་པའི་ལག་དགྲས་བསད་པ་མང་པོ་མཐོང་། །དེ་ཕྱིར་གནད་ཤེས་སྐྱོན་གཟབ་མཁས་པ་ཡིན། །
ཐལ་སྐྱོན་ཤ་གདོན་བསྣད་སྐྲངས་གོང་བཞིན་བཅོས། །ཤོ་གདན་ཆུ་རྒྱུས་ཆད་དམ་ཞྭ་གནད་སོང་། །རྟགས་ནི་
ལྡོག་ཐབས་སྐྲངས་གཞི་དམར་ལ་ཚ། །རྨ་ཁར་ཆུ་སེར་ཕྱིར་འབྱུང་བརྐྱང་བསྐུམ་དཀའ། །དེ་ལ་ལྤགས་རློན་སྦྱང་
མ་ཚིལ་དྲོན་སོགས། །རྨ་ཁར་འཇིབ་ཀྱིས་འདུལ་བའི་ལག་ལེན་བྱ། །ཆུ་རྒྱུས་ཆད་ན་གྱོང་པོ་རླན་འདུལ་བྱ། །
རྗེས་ལ་བདུད་རྩི་ལྔ་ཡི་ལུམས་སུ་གཞུག །འཕར་རྩ་ཆད་ཁྲག་བྱི་ཁུང་ས་གཏོར་འདྲ། །རྨ་ཁར་བྱ་སྤུ་བཞག་ན་
འཕར་བཞིན་འགུལ། །ལུས་དང་ཡན་ལག་འདར་ལྕི་འགུལ་སྐྱོད་དཀའ། །དེ་ལ་བསྙལ་ལྷོད་རྩ་ཡི་ གོང་འོག་
བསྡམ། །རྨ་ཁའི་གོང་འོག་མེ་བཙའ་ལེགས་པོ་གདབ། །ཡང་ན་རྨ་ཁ་གསེར་གྱི་ཏེལ་མེས་བསྲེགས། །དེ་སྟེང་རྨ་
རྩི་ཧེལ་གེས་བུབ་བཅིང་བྱ། །སྣུམ་དྲོ་ཁོང་བཏང་ལུས་ལ་བསྐུ་མཉེ་བྱ། །
དགུ། ཡོན་ཏན།
དགུ་བ་གཏར་ལེགས་ཡོན་ཏན་བཤད་པ་ནི། །རྩ་ལ་རྒྱུག་པའི་ནད་དང་ངན་ཁྲག་ཐོན། །གཟེར་བའི་ཟུག་
ཆོག་སྐྲངས་པ་རྒྱུད་ནས་འཇོམས། །འདུལ་བ་བརྟས་བྱེད་རྣག་ཆུ་རྩད་ནས་གཅོད། །རྨ་ཡི་མདོག་འབྱིན་ཁོལ་
བུའི་ནད་རླངས་འདོན། །ཚ་བའི་དབལ་གསོད་གྲང་བ་གཏིང་ནས་གསོ། །འདུས་པའི་མཁར་བཤིག་ཆུ་སེར་
དྲུངས་ནས་འབྱིན། །སྦོམ་པོ་འབྲི་ལ་སྐེམ་པོ་ཤ་རྒྱུས་བྱེད། །ནད་དངོས་ཕྱིར་འབྱིན་ཚོགས་དྲུག་དྭངས་གསལ་
ཚོར། །བགྲོད་པའི་ལུས་ཡང་བཀྲག་མདངས་གཟི་བརྗིད་བསྐྱེད། །དེས་ན་གནད་ཐིག་ཚོད་ཟིན་གསང་ནོན་
ན། །དཔྱད་རྣམས་ཀུན་གྱི་མཆོག་ཏུ་གཏར་འདི་འགྱུར།
བཞི་པ། མཇུག་གོ་དོན།
འདིར་སྨྲས་པ། །དཔྱད་མཅོག་ངེས་གསང་འབུམ་ལྡན་ཡིད་བཞིན་དབང༌། ། སྔོན་ཆད་མཁས་མང་
649



གསང་མཛོད་རྒྱས་བཏབ་པ། །གསང་སྒོ་ལྷག་བསམ་ལྡེ་མིག་གིས་ཕྱེས་ནས། །ཐུན་མོང་གདུལ་བྱར་བསྟན་འདི་
ཀུན་གྱིས་སྤྱོད། །དེང་འདིར་འཁྲུལ་བྲལ་ལེགས་བཤད་བཅུ་དྲུག་ཆ། །ཁོལ་བྱུང་སྦྱོར་དངོས་རྗེས་ལྡན་རི་དྭགས་
གཟུགས། །མངོན་པར་བཀྲ་འདི་གསོ་རིག་འཆི་མེད་ལམ། །མཛེས་བྱེད་རྒྱན་དུ་མེས་པོས་བཀོད་པ་དགེ ། རྒྱུད་
དགོངས་ཉི་དཀྱིལ་རང་བཞིན་འོད་གསལ་ཡང་། །ལག་ལེན་ཡུལ་དུ་འདྲེན་མཛད་ཤིང་རྟའི་ཚོགས། །རྒྱུད་འགྲེལ་
རྒྱ་མཚོའི་གཏིང་མཐའ་རབ་སྤོབས་པའི། །བརྒྱུད་འཛིན་འཚོ་བཞེས་རྣམས་ལ་ལེགས་ཡི་རང་། །འདི་ལྟའི་ལག་
ལེན་སྣེ་གཅིག་མི་སྦྱང་བར། །བཤད་པའི་ཚིག་ཤེས་དོན་ཚོགས་མི་གོ་བས། །ལེའུ་གཅིག་གཉིས་ཙམ་རེ་ཁ་ཏོན་
དུ། །ཁེལ་མིན་མ་མཐོང་གོང་ནས་གྱེར་དབྱངས་གླུ། །འབྲོག་སྦྲའི་ཁྱིམ་དང་ཡུལ་ཁང་སྐས་ཁ་ནས། །བླུན་རྒན་
གླང་འདྲས་ནད་པའི་རྣར་སྒྲོག་མཁན། །བཤད་དོན་གནད་འགགས་དྲིས་ན་ཁྲོ་ཚིག་འབྱིན། །ཚུལ་བཞིན་
གནས་ལུགས་བཤད་ན་མི་ཉན་པར། །དོན་མེད་ལ་ལུང་འཆོལ་གཏམ་བཞད་གད་སྒྲས། །གཞན་སྨད་ང་ཚེ་ང་
མཁས་འབྲུག་ལྟར་སྒྲོག །རང་རྩིས་དཔེས་མི་ཐེག་ཅིང་མཐོང་ཚད་བརྙས། །འདི་ལྟའི་སྨན་པ་འགའ་ཞིག་སྔོན་
བསགས་མཐུས། །ཐར་པའི་གོ་སྐབས་བོར་བའི་བསོད་དམན་ལགས། །འཚོ་མཛད་མགོན་དང་སྲོག་གི་གཤེད་
ནོར་ནས། ། རང་ སྲོག་ ལག་ གཏད་ དམར་ པོ་ འབྱིན་ འཇུག་ པ། ། མཐོང་ བའི་ མོད་ ལ་ སྙིང་ནས་མཆི་མ་
འཁྲུགས། །དེ་བས་རྒྱུད་ ལས་ གཏར་རྩ་ དོན་བདུན་ཞེས། །མདོར་བཤད་ སྨོས་ ལས་ ལག་ ལེན་གདབ་པའི་
དམིགས། །འདི་ཞེས་བཅུ་གཅིག་མིང་སྨོས་ཕན་ཡོན་ལས། །གསང་ངོ་མ་སྤྲད་ལྔ་བཅུ་ཀུན་བསྡོམས་པ། །དྲུག་
ཅུ་རྩ་གཅིག་ལས་སྤྲོས་མ་མཛད་ཅིང་། །དེ་ཡང་གོ་དཀའ་ཤེས་པ་ཉུང་དུས་འདིར། །ཁོ་བོའི་གཏར་རྩ་དོན་
བདུན་སྦས་པའི་རྩ། །དྲུག་ཅུ་རྩ་ལྔ་ཀུན་བསྡོམས་བརྒྱ་ཞེ་གཉིས། །འདི་ཞེས་གཞལ་གསང་ཕན་པའི་ཡོན་ཏན་
དང༌། །སྔོན་འགྲོ་རྗེས་སོགས་དགོས་པ་གསལ་ལ་རྫོགས། །འོན་ཀྱང་ཤ་རུས་རྩ་རྒྱུས་ཆེན་གཉན་བཤད། །གལ་
དུ་ཆེ་ཕྱིར་ལུས་གནད་གསལ་བ་ཡི། །སྟོང་ཐུན་ངེས་གསང་སྒོ་འབྱེད་ཅེས་ལོགས་སུ། །ཁོ་བོས་གསལ་བར་བྱས་
ལས་ཤེས་བྱས་ན། །ཕྱོགས་འདིར་གཞོན་ནུ་གསོས་དང་དངོས་མཇལ་ཡང་། །དོགས་ཤིང་ཚོམ་པའི་འདྲི་བྱ་མེད་
དོ་སྙམ། །འདི་ལྟར་འོལ་མིན་ཀུན་གསལ་གསང་མཛུབ་ཚུགས། །སྦ་གསང་དཔེ་མཁྱུད་མེད་པར་བྲིས་པའི་
དགེས། །མ་གྱུར་ལུས་ཅན་དུག་གསུམ་གཅོང་ནད་ཀུན། །དྲུངས་འབྱིན་ཐམས་ཅད་མཁྱེན་པ་ཐོབ་ཕྱིར་བསྔོ། །
ཞེས་དཔྱད་མཆོག་གཏར་གའི་གདམས་པ་ཉེས་འཁྲུགས་རྙོག་མ་དྲུངས་འབྱིན་ཀེ་ཏ་ཀ་ཞེས་བྱ་བ་འདི་ཡང་ལྔ་
བདོའི་ནད་པ་རྣམས་ལ་བརྩེ་བའི་སེམས་ཀྱིས་དུས་མཐའི་སྨན་པ་བི་ཇིའི་རིགས་འབངས་ཐ་ཤལ་པ་དགེ་སྦྱོང་
བསྟན་འཛིན་ཕུན་ཚོགས་ཀྱིས་དེའུ་དམར་དབེན་གནས་ཟབ་རྒྱས་ཆོས་གླིང་དུ་སྦྱར་བ་དགེ་གྱུར་ཅིག ། །
650



བརྡ་འགྲོལ།
༡ རྣམ་བཞག་ལྡན། – མཁས་པའི་ཚུལ་དང་ལྡན་པའམ་ལུགས་སྲོལ་གསར་གཏོད་ཀྱི་རྣམ་དཔྱོད་དང་ལྡན་པ།
༢ ཞུན་ཐར། - ལྕགས་སྣ་ལྔ་པོ་མགར་ཐབ་ནང་ཞུན་ལྟར་བཞུ་བརྡར་ཡང་ཡང་བྱེད་པ།
༣ རྒྱ་ཁབ་ཕྲ་བཀུག་འདྲ། – གཙག་བུའི་ལྟག་སྒང་ནས་བལྟས་ན་རྒྱ་ཁབ་ཕྲ་མོ་ཞིག་ཅུང་ཟད་བཀུག་པ་དང་
འདྲ་བ་ཡོད་ན་ལེགས་པ་ཡིན། །
༤ རྒྱུ་ཚགས་མེད། – གནོད་པ་ཅན་གྱི་གཟའ་སྐར་ངན་པའི་རྒྱུ་བའམ་འགྲོ་འོང་མེད་པའི་དུས་ཚོད་ལ་གོ
༥ ལྡད་ཤ་ཡོལ་བ། — མུར་གོང་གཡས་གཡོན་ན་ཡོད་པའི་ཤ་གྲིམས་ཞིག་གི་མིང་སྟེ་ཟས་སོགས་ལྡད་སྐབས་མུར་
གོང་ན་གཡོ་ཞིང་འགུལ་བའི་ཤ་གྲིམས་ཞིག་ཡོད་པར་གོ
༦ ཨ་སོ། – སྣོད་ཀ་ཞེས་པའི་དོན་ཏེ་གྲུ་མོའི་ཁུག་ན་དོན་སྣོད་སྤྱིའམ་གློ་བའི་ཨ་སོ་ཡོད་ཅེས་དེ་དག་གི་ཁྲག་ཡོད་
སའི་སྣོད་ཀ་ལྟ་བུ་ཡིན་ཞེས་པའོ། །
༧ ཆངས་ཁ། - ཚངས་བའི་ཁ་སྟེ་ཆངས་བ་ནི་ལག་མཐིལ་ལ་གོ་ཞིང་དེའི་ཁ་ནི་མཐེ་བོང་དང་མཛུབ་མོ་གཉིས་ཀྱི་
བར་ལ་གོ་དགོས་སོ། །
༨ རེག་དུག་ཁྲག་སེ། – རེག་དུག་བསེ་མོག་ཅེས་པ་དང་གཅིག་སྟེ་འཁྲིག་སྤྱོད་སོགས་ཕན་ཚུན་རེག་པ་ལས་འགོ་
བའི་དུག་སྟེ་རྒྱ་ནད་དམ་བསེ་མོག་ཅེས་པ་དེའོ། །
༩ རྣ་ཐག– རྣ་བའི་སྒང་གི་རྩེ་རྩ་ཡིན་ཞེས་དྲི་ཙ་དང་གཅིག་ཏུ་འདོད་དོ། །
༡༠ ཁྲག་པྲ། – གཏར་ཁྲག་གི་ཁ་དོག་དང་ངོ་བོ། འབབ་ཤུགས་སོགས་ལ་བརྟག་པའོ། །
༡༡ འོལ་ཀོ་གྱུར། – གཏར་ཁྲག་དང་སྣ་ཁྲག་སོགས་མི་ཚོད་པའི་སྐབས་སུ་རྩེ་ཆུང་སོགས་རྩེ་གཞན་ལ་གཏར་
ནས་ཁྲག་འམ་གཞན་དུ་བསྒྱུར་བ་ལ་ཟེར།
༡༢ ཤ་གདན་བསྣད། - གཏར་རྩ་འོག་གི་ཤ་གྲིམས་ལ་གཙག་བུས་བསྣད་པ་སྟེ་ཟིན་པའོ། །
651



བསམ་གཞིག
༡ གཏར་མཁན་གྱི་སྨན་པར་ཚང་དགོས་པའི་ཆ་རྐྱེན་ནམ་མཚན་ཉིད་ཅི་ཡོད་ཤེས་དགོས།
༢ གཏར་བྱེད་གཙག་བུའི་རྣམ་གྲངས་དང་བཟང་ངན་གྱི་དབྱེ་བ་ཤེས་དགོས།
༣ གཏར་བའི་དུས་གནད་ལ་བརྟག་དགོས་པའི་རྒྱུ་མཚན་དང་དེའི་རིན་ཐང་ཤེས་དགོས།
༤ གཏར་དམིགས་ཀྱི་རྩ་དང་དེ་ལ་ཕན་ཡོན་བཅས་སོ་སོ་ཡིད་ལ་ངེས་དགོས།
652



སློབ་ཚན་སོ་ལྔ་པ། མེ་བཙའི་ལག་ལེན།
དང་པོ། ཡན་ལག་གི་དོན། །
མེ་བཙའི་གདམས་པ་རྒྱས་སྤྲོས་གསལ་སྟོན་ཤེལ་དཀར་མེ་ལོང་། །ལྷར་བཅས་འཇིག་རྟེན་ཀུན་གྱིས་
བཏེགས་པའི་ཁྲིར། །སྐྱིལ་ཀྲུང་ག་ཅིག་གིས་བདུད་སྡེའི་དཔུང་བཅོམ་ཞིང་། །མི་ཟད་སྣང་འོད་བརྒྱ་པའི་ལམ་
སྟོན་མཁན། །སྨན་རྒྱལ་ཡོན་ཏན་མགོན་དེ་ཡིད་མཚོར་གསལ། །མ་རིག་དུག་གསུམ་ཉེས་པའི་འཁྱགས་སྦུབས་
སུ། །ཞུགས་པའི་རྣམ་མང་ལ་བརྩེའི་ཚ་བའི་ཟེར། །འབུམ་ཕྲག་འབྱིན་བྱེད་ཞུགས་དཔྱད་མཐའ་ཡས་ལས། །
སྙིང་པོ་ཉུང་བསྡུས་རྒྱུད་ཀྱི་མེ་ཐིག་སྟེ། །དེ་ལས་ཅུང་ཟད་རྒྱས་སྤྲོས་མཛུབ་ཚུགས་སུ། གསལ་སྟོན་ཤེལ་དཀར་མེ་
ལོང་གསར་བ་ཞིག །འཚོ་མཛད་ཡིད་གཞུངས་འཚོ་བྱར་བཅས་པ་ཡི། །བསོད་ནམས་མགྲོན་དུ་དེ་རིང་ཁོ་བོས་
འགུགས། །དེ་ཡང་སྨན་དང་ཐལ་སྨན་མཚོན་དཔྱད་ཀྱིས། །མ་གྲུབ་པ་རྣམས་སྒྲུབ་བྱེད་མེ་བཙའ་སྟེ། །འདིས་
བསྲེགས་སྔ་ཞི་སླར་མི་ལྡོག་པ་ཡིན། །
གཉིས་པ། གཞུང་གི་དོན།
འདི་ལ་སྤྲ་བ་རུང་དང་མི་རུང་དང་། མེ་དམིགས་ཐབས་ཚད་ཕྱི་རྗེས་ཕན་ཡོན་བརྒྱད།
གཅིག བསྲེག་བྱེད་སྤྲ་བ།
དང་པོ་སྤྲ་བ་སྟོན་གསུམ་དུས་བཟང་བཏུ། །མ་ཆད་བརྡུངས་ལ་ཤིག་ཕྲལ་ལ་རྩི་གདབ། །རུང་ཚོད་ཐོག་
བུར་བཏུམས་ལ་མཁྲེགས་བོར་དྲིལ། །རྩ་བ་བརྟན་ཟླུམ་རྩེ་རྣོ་མེ་ལེན་མྱུར། །ཚིགས་པའི་མཁར་ལ་མཛུབ་མོའི་རྩེ་
མོ་ཙམ། །མགོ་དང་ཡན་ལག་མདུན་ལ་མཐེབ་ཆུང་ཙམ། །རྩ་སྒོ་འགེགས་ལ་ལེབ་མོ་རིལ་མ་ཙམ། །འབྲས་དང་
653



སྐྲན་ལ་ཨ་རུ་ར་ཙམ་བྱ། །བྱིས་པའི་ལྷེན་སྣར་སྲན་མ་འཕོས་པ་ཙམ། །བསྲེགས་རྗེས་མི་གཏར་གཏོར་རྗེས་
བསྲེག་ཏུ་རུང་། །
གཉིས། མེ་གདབ་རུང་བ། །
གདབ་ཏུ་རུང་བ་མ་ཞུ་མེ་ཉམས་དང་། །དམུ་ཆུ་སྐྱ་རྦབ་སྐྲུན་དང་ལྷན་ལྕགས་དྲེག །གྲང་མཁྲིས་མགོ་དང་
ཡན་ལག་ཆུ་སེར་དང་། །འབྲས་དང་ལྷོག་པ་སྟོངས་པའི་ཚ་བ་དང་། །སྨྱོ་བྱེད་བརྗེད་བྱེད་རྩ་ནད་ཐམས་ཅད་
དང་། །ཚ་རྗེས་ཕལ་ཆེར་མེ་ཡིས་བཅད་པ་སྟེ། །མདོར་ན་བད་རླུང་ལས་གྱུར་གྲང་བ་ཀུན། །རྩ་ནད་ཆུ་སེར་མེ་
ཡིས་བསྲེགས་པ་བསྔགས། །
གསུམ། མེ་གདབ་མི་རུང་བ།
མི་རུང་མཁྲིས་ཚད་ཁྲག་ནད་ཐམས་ཅད་དང་། །དབང་པོའི་སྒོ་དང་ཕོ་མོའི་སྲིད་རྩར་སྤངས།
བཞི། མེའི་གསང་དམིགས།
མེ་དམིགས་ནད་ཀྱིས་བསྟན་དང་སྨན་པས་བཙལ། །ནད་ཀྱིས་བསྟན་པ་ན་བའི་དམིགས་ཡོད་ལ། །
མནན་ན་ཕན་སྙམ་བྱེད་ལ་མཐེབ་རྗེས་འོང་། །རྩ་འཁྱུགས་རྩ་ནད་གར་བྱུང་དམིགས་སུ་གདབ། །སྨན་པས་
བཙལ་བ་དབང་པོ་དོན་སྣོད་གསང་། །དེ་ལ་ལུས་དང་ཡན་ལག་གཉིས་ཀྱི་དམིགས།
གསུམ་པ། ལུས་ལ་རྒྱབ་དང་མདུན་གསང་དམིགས།
༡ རྒྱབ་གསང་མགོ་བོ་མདུན་བཀུག་གཉའ་བ་ཡི། །རུས་པ་འབུར་ཆེན་ཨན་སྟོང་ཞེས་ནས་བགྲང༌། །
ཨན་སྟོང་ཚིགས་པ་དང་པོ་རླུང་གི་གསང་། །སྨྱོ་འདར་འཕྱོ་ལྐུགས་མགོ་ནད་ཀུན་ལ་ཕན། གཉིས་པ་མཁྲིས་
གསང་གྲང་མཁྲིས་ནད་ལ་གདབ། གསུམ་པ་བད་ཀན་གསང་སྟེ་གྲང་རླུང་དང་། ཚད་རྙིང་རུས་ཞེན་ཁྲག་རྒྱས་རོ་
སྟོད་ལྕི། །མགུལ་ནད་ཝ་བ་གློ་སྙིང་མགོ་ནད་དང་། །བད་མཁྲིས་རྒྱས་པའི་ནད་ལ་གདབ་པས་ཕན། གཡས་
གཡོན་ཚོན་རེ་བཅལ་བའི་ཁ་གསུམ་གདབ། །ཚ་བ་ཁོང་ལྷུང་དབུགས་ཐུང་ཉལ་མི་བདེ། །རོ་རྒྱབ་ན་དང་སྙིང་མི་
654



བདེ་བ་དང་། །དང་ག་མི་བདེ་རིམས་དང་རླུང་ནད་འཇོམས། །བཞི་པ་གློ་མ་ལྔའི་སྤྱི་གསང་སྟེ། །སྣ་སྦུབས་ལྕེ་
སྐམ་རོ་རྒྱབ་སྟོད་མི་བདེ། །གློ་མར་རླུང་དང་བད་ཀན་ཞུགས་ལ་གདབ། །ཁ་གསུམ་གདབ་པས་ཟས་རོ་མི་ཚོར་
དང་། །གློ་ནད་སྟོད་གཟེར་ཚད་རྙིང་ལྡང་དུབ་འཇོམས། །ལྔ་བ་གློ་བུའི་གསང་སྟེ་བད་རླུང་གློར། །ཞུགས་དང་
རིམས་ནད་འཐིབ་པོ་གློ་ཁྲག་རྒྱས། །སྨྱོ་འབོག་བརྒྱལ་གཟེར་རྐང་ལག་འདར་བ་དང༌། །སྐྱུག་བྲོ་བ་དང་སྐྱུག་པ་
དག་ལ་ཕན། །དྲུག་པ་སྙིང་གི་གསང་ལ་གདབ་པ་ཡིས། །སྙིང་འདར་དྲན་ཉམས་སྙིང་ག་རོ་སྟོད་བརྒྱངས། །
སྟོད་རྒྱུས་ཁ་ཟས་མི་ཞིམ་པ་ལ་ཕན། །བདུན་པ་སྲོག་རྩའི་གསང་ལ་མེ་གདབ་པས། །ཁོང་ལྕི་བརྗེད་ངས་ལུས་ལ་
འབྲུམ་པ་འོང་། །མགོ་ལྕི་སྙིང་ཆུ་བསགས་དང་སྲོག་རླུང་ཞུགས། །འཕྱོ་འདར་སྨྱོ་ སོགས་བད་རླུང་རྒྱས་ལ་
ཕན། །བརྒྱད་པ་མཆིན་དྲིའི་གསང་བསྲེགས་མཆིན་དྲི་ལ། བད་ཞུགས་མཆིན་དྲི་འཁོར་གཟེར་རྩིབ་ཐུང་ཟུག །
ཁོང་བསྡོམས་གྲང་ཚེ་གཟེར་བ་རྣམས་ལ་ཕན། དགུ་པ་མཆིན་པའི་གསང་གདབ་སྒྲེགས་སྐྱུག་དང་། །མཆིན་པ་
སྟོང་སྡེབ་ཆུ་ཚན་སྐྱུག་པ་དང་། །ཕྱི་དྲོ་སྦོས་གཟེར་ཁྲག་འཛག་རླུང་གཟེར་དང༌། །མཆིན་སྐྲན་མཆིན་པར་གྲང་
རླུང་ཞུགས་ལ་ཕན། །བཅུ་པ་མཁྲིས་གསང་མ་ཞུ་མིག་སེར་དང༌། །ལུས་ལྕི་ཕྱི་ས་འགགས་དང་ཤ་མདོག་ནག །
མིག་མི་གསལ་དང་ཁ་སྣ་ཆུ་སེར་འཛག །མཁྲིས་པའི་སྐྲན་དང་མེ་དྲོད་ཉམས་ལ་གདབ། །བཅུ་གཅིག་མཚེར་
གསང་ཟས་མི་འཇུ་ལ་སྒྲོགས། །ངོ་གདོང་སྐམ་དང་སྦོ་འཁྲོག་འུར་ལ་གདབ། །བཅུ་གཉིས་ཕོ་བའི་གསང་སྟེ་མེ་
དྲོད་ཉམས། །ལྷེན་དང་ལྕགས་དྲེག་སྐྲན་ནད་སྐྱུག་ལ་གདབ། །བཅུ་གསུམ་བསམ་སེའི་གསང་སྟེ་ཁུ་ཁྲག་
རླུགས། །མངལ་སྐྲན་སེམས་འཕྱོ་གྲང་རླུང་རྒྱས་ལ་གདབ། །ནད་མེད་ལ་བཏབ་ཚོན་པོ་འཇུ་སྐེམ་བྱེད། །བཅུ་
བཞི་མཁལ་གསང་མཁལ་མའི་གྲང་ནད་རིགས། །རྐེད་པ་གྲང་འཁྱགས་ཆུ་སྲི་མཚན་མ་སྐྲངས། །དབང་པོ་མི་
ལྡང་ཁོང་ལྕི་འདྲེན་མི་ནུས། །ཕྱི་ས་རླུགས་པ་དག་ལ་གདབ་པས་ཕན། །བཅོ་ལྔ་དོན་སྣོད་སྤྱི་གསང་གྲང་རླུང་
སེལ། ། ཁ་ གསུམ་མི་ གདབ་མཁལ་འབྲས་ཡོད་ པས་ གཉན། ། སྲིད་ རྩ་ ཡིན་ པས་མདུན་ རྒྱབ་ འདོམ་ནས་
བསྲུང་། །བཅུ་དྲུག་ལོང་གསང་འུར་འཁྲོག་རྐེད་ནང་སྐྲུན། དྲི་མ་སྡོམ་རླུགས་ཟས་མི་འཇུ་ལ་ཕན། །བཅུ་བདུན་
རྒྱུ་མའི་གསང་སྟེ་རྒྱུ་སྐྲན་དང་། །དབུགས་ཐུང་ཆུ་སྲི་རེས་འགའ་གྲང་རླུང་དང༌། །ཚད་རྙིང་ཞེན་དང་ལྦུ་བ་བེ་
སྣབས་འཁྲུ། །གྲང་སྦོས་རྒྱུ་མ་སྟོང་པར་འཁྲོག་ལ་གདབ། །བཅོ་བརྒྱད་ལྷང་པའི་གསང་སྟེ་སྡེལ་ནད་དང་། །
གྲང་བས་ཆུ་ཁ་སྲིའམ་ཟ་ཁུ་སྙི། །ཕོ་དབང་འགྲེང་སྐྲངས་མོ་ཁམས་རླུགས་དང་འཁྱིལ། །བཙས་རྗེས་རླུང་ཞུགས་
མཚན་མ་གྲང་ལ་གདབ། །བཅུ་དགུ་ཁུ་བའི་གསང་སྟེ་ཁུ་འབྱམས་རླུགས། །ཆུ་སོ་རྐེད་པ་ན་དང་ཕྱི་ས་སྐམ། །
མཆུ་འཕྱང་རྐང་ལག་རེངས་དང་འགྲོ་འདུག་དཀའ། །ཁམས་འཛག་ཁྲག་འཁྲུར་ཕན་ལ་སྲིད་པ་བསྲུང་། །ཉི་ཤུ་
655



ཐུར་སེལ་རླུང་སྒོའི་གསང་ཡིན་ཏེ། །འཕྱེན་མི་ ཐུབ་དང་འགགས་དང་འོག་རླུང་བསྲུང་། །མཚན་མར་ཁྲག་
འཛག་རྐེད་སྨད་གྲང་གཟེར་འཇོམས། །ཉེར་གཅིག་གཞུང་གསང་བེ་སྣབས་དཀར་སྨུག་འཁྲུ། །དབུགས་ཐུང་
རྐེད་པ་དཔྱི་མིག་གྲོང་གཟེར་དང་། །རླུང་ནད་སྐད་མི་འབྱིན་པ་རྣམས་ལ་གདབ། །ཉེར་གཉིས་གྲང་ཆེན་སྤྱི་ཡི་
གསང་དམིགས་ཏེ། །ཟུག་གཟེར་བཟོད་དཀའ་གྲང་རླུང་ཆེ་བ་དང་། །ཚད་རྙིང་རླུང་དུ་སོང་དང་གཅིན་ཚད་
སེལ། །ཉེར་གསུམ་མཇུག་ཆུང་རྟ་མིག་བུ་གར་གདབ། །རྐེད་པ་འཆུས་དང་འཁྲུ་དང་གྲང་བ་ཡིས། །གཞང་
གཟེར་བ་དང་ཆལ་ཆོལ་སྨྲ་ལ་ཕན། །ཚབས་ཆེར་བཅོ་ལྔ་མ་གཏོགས་ཁ་གསུམ་བསྲེགས། །ཟུར་གསང་ཨན་སྟོང་
ཚིགས་པ་དང་པོ་ནས། །གཡས་གཡོན་ཆག་གང་བཅལ་བ་རྩ་དཀར་དང་། །རླུང་རྩ་རཏྣའི་གསང་གདབ་མཇིང་
རེངས་དང་། །བཤུལ་སྒལ་འགྱུར་མི་ཤེས་ལ་ཕན་པ་ཡིན། །དེ་ནས་ཕྱི་ལ་དཔུང་མགོར་ཚོན་དོ་འཇལ། །རྩ་ནག་
གསང་ཡིན་རྩ་ནག་རླུང་ཞུགས་པའི། །དཔུང་སོག་གྲུ་མོ་མཇིང་པ་རེངས་ལ་ཕན། །དེ་ནས་ཕུན་གང་ཕྱིར་བཅལ་
དཔུང་འཛུམ་གསང་། །ལག་བཤལ་མིག་འགྲིབ་སྣ་ཁྲག་འཛག་ལ་ཕན། །སོག་ཀར་ཁ་ནས་ཐུར་དུ་མཁྱིད་གང་
བཅལ། །མེ་ལོང་དཀྱིལ་ གསང་དང་ནི་ ཨུར་ཁའི་ཟུར། །གློ་བ་མ་བུ་ཐུན་མོང་ གསང་ ལ་གདབ། །གློ་རྣག་
འབྱམས་དང་རྩ་དཀར་རླུང་ཞུགས་འཇོམས། །མེ་ལོང་སྟེང་ནས་མཁྱིད་གང་མར་བཅལ་བ། །གློ་བའི་སྒང་རྩིབ་
གཤམ་དང་ཟགས་སྣའི་གསང་། །དེ་དག་གང་ལ་རླུང་དང་རྣག་ཞུགས་འཇོམས། །མེ་ལོང་མཐིལ་ནས་ཐུར་དུ་རྩེ་
སོར་བཞི། །གློ་བའི་སྒང་གསང་ལུ་སྐྱུག་རྣག་ལ་ཕན། །རྒྱབ་ཏུ་ཚོན་གང་བཅལ་བ་རྩིབ་ཀྱི་གསང་། །མཆིན་འོག་
ཚོན་གང་བཅལ་བ་ཟགས་སྣའི་གསང་། །རྣག་དང་ལུ་འགགས་རླུང་ཞུགས་པ་ལ་ཕན། །གནད་གང་ཡོད་ལ་
གཟེར་ཡོད་གཉན་ཁྲག་ཚད། །མ་གཏོགས་ལ་བཏབ་རང་རང་ནད་ལ་ཕན། །དཔུང་པའི་འཛུམ་ནས་ཆག་གང་
ཐུར་དུ་བཅལ། །རཏྣའི་རྩེ་འོག་རྩ་དཀར་རླུང་གི་གསང་། །ནང་དུ་ཚོན་གང་ཐུར་དུ་ཕུན་གང་སར། །ཆུ་རྩ་ཕྲན་
བུའི་གསང་དུ་བཤད་པ་ཡིན། །དེ་དག་རྩ་དཀར་བཤལ་འཕྱེས་གཟེར་ལ་ཕན། །དཔུང་འཛུམ་མཁྱིད་གང་
མདུན་ལ་མར་བཅལ་བ། །ལུག་གཞུག་གསང་ཡིན་གློར་ཞུགས་བར་རྣག་སྐམ། །ཚིགས་པ་བཞི་ནས་གཡས་
གཡོན་རྩེ་སོར་བཞི། །གློ་བའི་དབུས་ཁུང་རྣག་གི་འབབ་གསང་སྟེ། །གློ་ནད་རྙིང་པ་རྣག་ཏུ་འབྱམས་ལ་ཕན། །
ཚིགས་པ་དགུ་པའི་གཡས་གཡོན་སོར་བཞི་བཅལ། །གཡས་མཆིན་གཡོན་མཚེར་རྒྱབ་ཀྱི་སྐྲན་ལ་ཕན། །བཅུ་
བཞིའི་ཟུར་སོར་བཞིར་བཏབ་མཁལ་མ་ཡི། །རྩ་ཐག་གསང་ཡིན་མཁལ་སྲིན་འབྲས་སྐྲན་དང༌། །དྲི་ཆུ་ཁྲག་དང་
རྣག་ཏུ་འབབ་ལ་ཕན། །དེ་ལྟར་རྒྱབ་ཀྱི་དམིགས་གསང་ལྔ་བཅུ་བདུན། །བསྟན་ནས་ད་ནི་མདུན་གསང་མཛུབ་
མོས་སྟོན། །
656



༢ མདུན་གྱི་མེ་གསང་སྟེ་སྟོང་ཙ་ར་ཁུང་། །སྲོག་རྩ་སྙིང་དང་འདོམ་པའི་གསང་ཡིན་ཏེ། །སྙིང་འཆུས་
འབྱིན་དཀའ་གྲེ་བ་འགགས་ལ་གདབ། །ཟློག་མདོའི་རུས་འབུར་ཙོག་པུར་བཏབ་པ་ན། །རླུང་གི་རུས་གཟེར་རྨ་
འབྲས་འཚོ་དཀའ་ཕན། །སྐེ་ཡི་སྟོང་སྟོང་པོར་གདབ་སྐྱེ་འགགས་དང་། །རླུང་ལྔ་བད་ཀན་སྐྱེས་དང་སྙིང་འདར་
འཚོ། །དེ་ནས་ཐུར་དུ་ཚོན་གང་བཅལ་བ་ནི། །བྱ་རོག་མིག་ཅེས་དབུས་མ་ཁྲག་རླུང་གསང་། །གཡས་གཡོན་
ཚོན་རེ་བཅལ་བ་ཁ་གསུམ་གདབ། །ཁྲག་ཚད་སྐྱེས་དང་སྟོད་འཚང་དབུགས་འགགས་འཇོམས། །དེ་འོག་ཚོན་
གང་ཐུར་བཅལ་ཁ་གསུམ་གདབ། །གློ་གསང་བར་པས་ཁ་རྣག་བྲོ་བ་དང་། །ཚད་བཅས་གློ་འཕར་འབུད་ཅིང་ལུ་
ལ་ཕན། །དེ་ནས་གོང་ལྟར་མར་བཅལ་ཁ་གསུམ་གདབ། །གློ་གསང་ཆུང་ངུ་ཞེས་བྱ་གློ་བའི་ནད། །ཚ་གྲང་ཀུན་
ལ་མཆོག་ཏུ་ཕན་པ་ཡིན། །དེ་འོག་ཚོན་གང་ཕུན་གང་བཅལ་བ་དེ། །ནུ་མའི་ཐད་དྲང་བྲང་གཞུང་དཀར་ནག་
མཚམས། །སྙིང་གསང་ཆེན་མོར་བཏབ་པས་སྙིང་འདར་འཕྱོ། །སྙིང་མི་དགའ་དང་ཟས་མི་ལེན་ལ་ཕན། །དེ་
ནས་ཐུར་དུ་ཕུན་གང་བཅལ་བར་བ།དབ། ནུ་མཆིན་རྩིབ་ལོགས་གཡས་གཡོན་གཟེར་ལ་ཕན། །དེ་ནས་ཡུན་གང་
ལྷན་ཕྲུམ་མཚམས་སུ་གདབ། །གཡས་གཡོན་ཚོན་གང་ཕུན་གང་བཅས་གསུམ་གྱི། །བད་ཀན་གསང་སྟེ་བྲང་ཚ་
ཆུ་སྐྱུར་སྐྱུག །ཁ་མངལ་སྐྱེགས་དང་སྟོད་བརྒྱངས་དབུགས་རྒྱས་འཇོམས། །ལྷེན་སྣ་བད་ཀན་མཚོ་ཡི་ཁ་གསུམ་
གདབ། །སྟོད་བརྒྱངས་ཟས་མི་འཇུ་དང་སྣབས་ལུད་མང་། །མཆོག་མ་ལྕི་དང་ཆམ་པ་དག་ལ་ཕན། །ལྷེན་སྣའི་
རྩེ་ནས་ཚོན་གང་ལྟེན་གྱི་གསང་། །ཟུར་ཚོན་རེ་བཅལ་ཁ་གསུམ་བཏབ་པ་ན། །ལྷེན་དང་མ་ཞུ་བད་རླུང་གྱེན་རྒྱུ་
དང༌། །འཁྲུ་སྐྱུག་སྐྱེགས་དང་ཟས་མི་འཇུ་ལ་ཕན། །དེ་འོག་ཚོན་གང་ཁ་གསུམ་སྐྲན་དང་ནི། །མཆིན་པའི་
གསང་ཡིན་བསྲེགས་པས་ཟས་ཟོས་མིན། །མ་ལྟོས་ཆུ་སྐྱུར་སྐྱུག་དང་ཕྱི་དྲོ་སྦོས། །ཁ་གདོང་སྐྱངས་དང་མཆིན་
འོར་རྩིབ་ལོགས་ན། །གསུས་སྒྲེགས་དབུགས་མི་བདེ་དང་སྐྲན་ལ་ཕན། །དེ་འོག་ཚོན་གང་ཁ་གསུམ་མེ་ཉམས་
གསང་། །མཆིན་སྟོད་ན་དང་ཁྲག་ཏུ་སྐྱུག་པ་དང་། །འཇུ་དཀའ་ཕོ་བའི་མེ་ཉམས་རྣམས་ལ་ཕན། །དེ་འོག་ལྟེ་
ཁུང་སྲིད་པའི་ཆགས་གསང་བསྲེགས། །བུད་མེད་ཁོང་ནད་ཀུན་དང་ཟླ་མཚན་འཛག །བཙས་རྗེས་རླུང་ཞུགས་
སྦོས་སྐྲངས་བུ་མི་ཆགས། །དུག་རོ་ཡང་ཡང་འཕར་བ་སོགས་ལ་ཕན། །ལྟེ་བའི་གཡས་གཡོན་ཚོན་རེ་ལོང་གི་
ཐེར། །ལོང་སྐྲན་སྦོས་འཁྲོག་ནད་ལ་མཆོག་ཏུ་ཕན། །དེ་ནས་གཡས་གཡོན་ཚོན་རེ་ལོང་ཕུག་གསང་། །འཁྲུ་
འབྱམས་སྦོ་འཁྲོག་འགྲོ་མི་ཤེས་ལ་ཕན། །ལྟེ་འོག་ཚོན་གང་ཁ་གསུམ་རྒྱུ་སྟོད་་གསང་། །རྒྱུ་མར་རླུང་ཞུགས་འཁྲུ་
དང་གྲོང་བར་ཕན། །དེ་འོག་ཚོན་གང་ཁ་གསུམ་རྒྱུ་སྨད་གསང་། །གྲང་རླུང་འཁྲུ་དང་རླིག་སྐྲངས་ཆུ་སོ་ན། །ཆུ་
སྙི་བླ་མཚན་འཛག་པ་རྣམས་ལ་ཕན། །དེ་འོག་ཚོན་གང་ཁ་གསུམ་ལྒང་པའི་གསང་། །གྲང་བས་ཆུ་ཁ་སྲིའམ་སྙི་
657



བ་དང་། །རྟག་ཏུ་ཟླ་མཚན་འཛག་དང་བུ་འཆོར་རམ། །བུ་མི་ཆགས་པའི་མངལ་ནད་དག་ལ་ཕན། །དེ་འོག་
ཚོན་གང་ལྷང་པའི་གསང་དུ་གདབ། །བུ་སྣོད་མངལ་ནད་མཁལ་རྐེད་གྲང་ནད་དང་། །ཆུ་ཡི་ནད་དང་རྐང་ནད་
དག་ལ་ཕན། །དེ་འོག་གཉེར་མ་རིང་པོར་བཏབ་པ་ན། །མཁལ་རྐེད་ཕོ་འབྲས་མོ་མཚན་སྐྱང་པ་དང༌། །ཁྲག་
མཁྲིས་ཆུ་སེར་ལས་གྱུར་འདུས་ནད་འཇོམས། །རྨོངས་མཚམས་ཁ་གསུམ་བཏབ་པས་གཅིན་སྲི་དང་། །ཆུ་
འཛག་ནད་དང་སྨད་གྱལ་འགྲོ་བ་དང་། །བེ་སྣབས་ལྦུ་ཅན་འཁྲུ་པ་དག་ལ་ཕན། །སྤུ་གསེབ་འཕར་རྩ་བསྲེགས་
པས་སྲིད་རྩ་བསྲུང་། །མཚན་རྐུབ་བར་བསྲེགས་འདར་དང་དྲན་མྱོས་དང་། །སྟོད་ལྕི་དབུགས་སྡོམ་མཚན་མ་
སྐྲངས་པ་དང་། །ཁུ་བ་རླུགས་དང་ཟླ་མཚན་འཛག་ལ་ཕན། །དེ་ཡི་གཡས་གཡོན་ཚོན་རེ་གདབ་པ་ནི། །ཕོའི་
གཡོན་མོའི་གཡས་བསྲེགས་པས་ཆུ་འགགས་འབྱིན། །མོའི་གཡོན་ཕོ་ཡི་གཡས་པས་སྲིད་བསྲུང་ནུས། །
ཟུར་གསང་སྒྲོག་རུས་ངག་ནས་གྱེན་སོར་བཞི། །བཅལ་བའི་ཨོལ་སྒོའི་ཟུར་གྱི་འཕར་རྩ་བསྲེགས། །གློ་
ཁྲག་ལུད་པ་མི་ཆད་པ་ལ་ཕན། །སྒྲོག་རུས་གོང་གི་གཤོང་བུར་བཏབ་པ་ནི། །གློ་སྐམ་གློ་ལུ་བྲང་དུ་ཟུག་ལ་
ཕན། །བྲང་གཞུང་དཀར་ནག་མཚམས་ནས་གྱེན་ཚོན་གང༌། །བཅལ་བ་སྲོག་རླུང་གྱེན་རྒྱུའི་ནད་ལ་ཕན། །དེ་
ནས་གཡས་གཡོན་ཚོན་རེ་ཕུན་རེ་བཅལ། །གློ་བའི་བར་གྱི་སྒྲུབ་གསང་སྟོད་རླུང་སེལ། །དེ་ནས་གྱེན་ཚོན་གང་
བཅལ་ཐུག་ཁབ་གསང་། །རྣག་ཞུགས་རླུང་འབུད་རྡུབ་ཚེ་ལུ་ལ་ཕན། །དེ་སྟེང་ཚོན་གང་འཇལ་བ་བྱ་རོག་གི །
མིག་གསང་བ།ཉིས་ཡིན་བསྲེགས་པས་གློ་སྙིང་དང་། །སྲོག་རྩར་རླུང་ཞུགས་འཚང་འཕུལ་དབུགས་བསྐུལ་ཕན། །
དེ་སྟེང་ཚོན་གང་འཇལ་བ་ཕུག་རོན་གསང་། །རླུང་གཟེར་མདུན་རྒྱབ་སྦྲགས་ནས་ལག་པ་ཡི། །འགུལ་སྐྱོད་ལུ་བ་
དཀའ་ལ་ཕན་པ་ཡིན། །དེ་སྟེང་ཅུང་ཟད་ཕྱིར་གསེག་ཚོན་གང་བཅལ། །གློ་སྙིང་འདོམ་པའི་གསང་ཡིན་གློ་སྙིང་
དང་། །འབྲེལ་བའི་དཔྱངས་ཐག་རྩ་དཀར་ནད་ལ་ཕན། ། ཨོལ་ སྒོའི་མདུན་འགྲམ་གཉིས་བཏབ་སྐྱུག་པ་
གཅོད། །དེ་ལྟར་མདུན་གསང་བདུན་ཅུ་རྒྱབ་ཀྱི་གསང་། །ལྔ་བཅུ་རྩ་བདུན་དང་བསྡོམས་ལུས་ཀྱི་གསང་། །
གདབ་དམིགས་བརྒྱ་དང་ཉི་ཤུ་རྩ་བདུན་ནོ། །
བཞི་པ། ཡན་ལག་མེ་གསང་བཤད་པ།
གཉིས་པ་ཡན་ལག་གསང་ལ་མགོ་ལག་རྐང་། །གསུམ་གྱི་དང་པོ་ཡན་ལག་གཙོ་བོ་མགོ ། ༡ དཔྲལ་ལྟག་
རྣ་རྩེ་བཞི་སྦྲེལ་ཐིག་གི་འཛོམས། །སྤྱི་གཙུག་གདབ་པས་སྙིང་མི་དྲན་པ་དང་། །བད་རླུང་མིག་འགྲིབ་སྣ་ཁྲག་
658



འབྱམས་ལ་ཕན། །སྐྲ་མཚམས་སོར་བཞི་གྱེན་བཅལ་མཚོག་མར་གདབ། །ཀླད་གཟེར་མགོ་འཁོར་རབ་རིབ་
ཅན་ལ་ཕན། །སྐྲ་མཚམས་ནས་གྱེན་སོར་བདུན་འདུས་སོར་གདབ། །སྣ་འགགས་སྣབས་ལུད་མི་ཐོན་པ་ལ་
ཕན། །སྐྲ་མཚམས་དཔྲལ་བར་གདབ་པས་མིག་འགྲིབ་དང་། །རིམས་ཀྱིས་སྨྱོ་བ་དག་ལ་ཕན་པ་ཡིན། །མིག་
འབྲས་ཐད་དྲང་སྐུ་མཚམས་ནས་ཐུར་དུ། །ཚོན་གང་བཅལ་བར་བཏབ་ན་མིག་ཚག་སེལ། སྨིན་མའི་བར་
མཚམས་ལ་བཏབ་མིག་སེར་དང་། །སྣ་ཁྲག་མི་ཆོད་འབྱམས་ལ་ཕན་པ་ཡིན། །མིག་ཟུར་ཚོན་གང་ཕྱིར་བཅལ་
མགུལ་བར་ གདབ། །མིག་ཚག་བརྗེད་ངས་དྲན་པ་ཉམས་ལ་ ཕན། །རྣ་བའི་བུག་ ཐད་མདུན་ གྱི་རྩ་བར་
གདབ། །རྣ་བ་འུར་དང་སོ་འགྲམ་ན་ལ་ཕན} རྣ་བུག་ཐད་མདུན་ཕུན་གང་འབུར་ལ་བཏབ། །རྨེན་བུ་ཁ་ཡོ་
འབྱེད་མི་ཤེས་ལ་ཕན། །རྣ་བའི་རྩེ་མོའི་ཐད་ཀའི་ལྷན་ལ་གདབ། །གཉའ་བ་རེངས་དང་རྩེ་ཆུང་རེངས་ལ་
ཕན། །རྣ་རྩེའི་གཡས་གཡོན་སྐྲ་མཚམས་བཞི་ལ་གདབ། །རྣ་བ་ན་དང་ཀླད་ནད་འགྱེལ་ལ་ཕན། །རྣ་ཤལ་ཐད་
སོར་དེ་ཡི་ཟ་འགྲམ་གདབ། །ཁ་འབྱེད་མི་ཤེས་ཁ་ཡོ་འོན་ལ་ཕན། །རྣ་བའི་ཙོག་ཙོག་ས་རུ་གདབ་པ་ན། །སྨྲ་མི་
ཤེས་དང་སྙིང་མི་དྲན་ལ་ཕན། །ཁ་འགྲམ་ཚོན་རེའི་ས་རུ་གདབ་པ་ན། །ཁ་དང་མིག་གང་ཡོན་པོར་གྱུར་ལ་
ཕན། །དེ་ནས་ཕུན་གང་མར་ལ་བཅལ་བར་གདབ། །ཁ་ཁ་ལྕེ་རྩ་སྐྲངས་ལ་ཕན་པ་ཡིན། །མ་མཆུའི་འོག་གདབ་
རླུང་རིམས་སྨྲ་མི་ཤེས། །ཁ་ལྐུགས་དྲན་ཉམས་བླ་འཆོལ་སྨྲ་ལ་ཕན། །ཡང་ན་མ་མཆུའི་གཤོང་བུར་བཏབ་ཀྱང་
མཚུངས༑ །ཀོས་ཀོའི་གཤོང་བཏབ་ལྕེ་སྐྱང་སྨྲ་དཀའ་ཕན། །ལྟག་པའི་རུས་འབུར་སྟེང་ནས་གྱེན་ཚོན་གང་། །
བཅལ་བཏབ་སྣ་འགགས་མིག་མི་གསལ་ལ་ཕན། །དེ་ཡི་གཡས་གཡོན་ཚོན་དོ་རེ་བཅལ་བར། །བཏབ་པས་ཀླད་
པའི་ནད་དང་མིག་ནད་སེལ། །ལྟག་པའི་སྡུད་སྒོར་བཏབ་ན་རིམས་ཚད་ཀྱིས། །ཟིན་པའི་སྙིང་མི་དགའ་དང་
ལུས་སྦྲིད་དང་། །མིག་སེར་མགོ་འཁོར་ཀླད་པ་ན་ལ་ཕན། །མཆུ་ཡི་ཕན་ཚུན་གཉིས་ཀྱི་གཤོང་བུར་གདབ། །
བཤུལ་རེངས་གཉའ་བ་འགྱུར་མི་ཤེས་ལ་ཕན། །རྣ་བའི་ཕྱི་མཆན་འགུལ་པའི་རྩ་ལ་གདབ། །མགོ་ནད་ཤེས་པ་མི་
གསལ་ལྕི་ལ་ཕན། །ལྟག་པའི་ཆུ་བའི་བར་གྱི་གཤོང་བུར་བཏབ། །རླུང་སྨྱོས་དྲན་ཉམས་མགོ་འཁོར་ལུས་སྦྲིད་
འཚོ། །ལྟག་པའི་སྡུད་སྒོའི་གཡས་གཡོན་ཚོན་རེར་གདབ། །གཉའ་བ་བཤུལ་འབྲེལ་འགྱུར་མི་ཤེས་ལ་ཕན། །དེ་
ནས་གཡས་གཡོན་ཚོན་རེ་བཅལ་བར་གདབ། །མིག་ནད་རབ་རིབ་རིམ་པས་འགྲིབ་ལ་ཕན། །ལྟག་པའི་སྐྲ་
མཚམས་སྤུ་འཁྱིལ་དབུས་སུ་གདབ། །མཇིང་རེངས་གཉའ་བ་སྦྲིད་པ་དག་ལ་ཕན། །རྣ་བའི་ཕྱོགས་བཞིའི་རྩ་
ནས་སོ་རེར་གདབ། །རྣ་བ་གཟེར་དང་རྣག་ཆུ་འབྱམས་ལ་ཕན། །མདུན་དབུས་སྐྲ་ཡི་མཚམས་ནས་གཡས་
གཡོན་དུ། །སོར་བཞི་རེ་བཅལ་སྐྲ་མཚམས་འབུར་པོར་གདབ། །སྣ་ཁྲག་འབྱམས་པ་གང་ཡིན་ཕྱོགས་བསྟུན་
659



ཕན། །མིག་གི་དྲང་པོར་ཐད་བལྟས་རྒྱལ་མོའི་ཐད། །སྟེང་འོག་ཕྱི་གསུམ་མིག་ཕོར་ཁ་གདོང་དང་། །མདུན་གྱི་
གདོང་ཁུད་མཚུལ་པའི་རྩ་སྟེང་བཅས། །ཕྱོགས་བཞི་མིག་འགྲིབ་བསྲུང་བའི་ཉེ་གསང་བརྒྱད། །རྒྱལ་ཐད་སྨིན་
དབུས་མིག་འཁོར་ཁ་ནས་ཡར། །ཚོན་གང་བ་དང་རྒྱབ་ཐད་སྐུ་མཚམས་ནས། །གྱེན་ཚོན་གང་བཅལ་སྐུ་ཡི་ནང་
དང་བཞི། །སྣ་རྩེ་སྐྲ་མཚམས་ཐིག་ཚད་ལྟག་པ་ཡི། །སྐྲ་མཚམས་ནས་གྱེན་གར་སླེབས་པ་དང་ལྔ། །རབ་རིབ་
འགྲིབ་འམ་དགག་པའི་བར་གསང་ཡིན། །སྐྱོགས་རའི་གཟེར་རྩ་གཉིས་དང་དཔུང་མགོ་ཡི། །ཚིགས་མིག་སྟེང་
ནས་མཁྱིད་གང་མར་བཅལ་བའི། །སོག་པའི་སྟེང་གཉིས་རྐང་རྟིང་དྲེག་མཚམས་ཏེ། །རིང་གསང་དྲུག་གདབ་
མིག་འགྲིབ་སྲུང་བར་བྱེད། །དེ་ཡང་རིང་བར་ཉེར་གསུམ་རིམ་པ་བཞིན། །ཟླ་བ་རེ་ཡི་མཚམས་ནས་བསྲུང་བ་
གཅེས། །དེ་ལྟར་མགོ་ཡི་གདབ་དམིགས་བདུན་ཅུ་གསུམ། །རྒྱས་པར་བཤད་ཟིན། །
༢ དཔུང་པའི་མགོ་ཡི་གཤོང་བུར་བཏབ་པ་ཡིས། །ཚིགས་པ་ན་དང་སྐྲངས་ལ་ཕན་པ་ཡིན། །ནང་གི་
སྒྲོག་རུས་ཕྱི་ཡི་མཆན་ཁུང་གི ། གཉེར་མ་རིང་པོར་བཏབ་པས་སྟོད་འཚང་ཞིང་། །ལག་པ་བཤལ་བ་དག་ལ་ཕན་
པ་ཡིན། །ཕྲག་པའི་ཐལ་གོང་དག་ལ་གདབ་པ་ཡིས། །སྐད་འགག་གག་པ་ལྐོག་མ་སྐྱང་བ་དང་། །གློ་ཅན་ལག་
པ་མི་ཐེག་སྟོད་གཟེར་འཇོམས། །སོག་མཐིལ་གཉིས་བཏབ་གློ་འབྱར་ཤ་སྔོ་དང་། །བྲང་འབྱར་གློ་བའི་གཅོང་
ནད་དག་ལ་ཕན། །དཔུང་མགོ་གཡས་གཡོན་དབུགས་ཀྱིས་གར་སླེབས་བསྲེགས། །སྣ་ཁྲག་མ་ཆོད་འབྱམས་ལ་
མཆོག་ཏུ་ཕན། །གྲུ་མོའི་ཁུག་བཏབ་ཆུ་སེར་ཞུགས་ལ་ཕན། །གཞུ་མཆོག་མགོར་གདབ་རུས་ནད་དག་ལ་
ཕན། །གཞུ་མཆོག་རྒྱབ་ཀྱི་ཚིགས་མིག་དག་ཏུ་གདབ། །རཏྣ་གཉིས་ཀྱིས་རྩ་དཀར་གཟེར་བཤལ་འཇོམས། །
མཁྲིག་མའི་སོར་བཞི་རུས་པའི་བར་ལ་བསྲེགས། །རིམས་ནད་ངུ་ལབ་འདྲེ་མཐོང་སྣང་ལ་ཕན། །མཁྲིག་ཟུར་རྩ་
སྟེང་བཏབ་ན་ཆུ་རྒྱུས་དག །འཁུམས་པ་ལ་ཕན་མཁྲིག་རུས་འབུར་པོར་གདབ། །ལྤགས་ནད་མཛེར་པ་དག་ལ་
ཕན་པ་ཡིན། །མཐེབ་མཛུབ་བར་ནས་མཛུབ་གང་བཅལ་བའི་ཁར། །རིམས་ཚད་ཞེན་དང་མིག་ནད་ཚག་ལ་
ཕན། །མཐེ་བོང་མཁྲིག་མའི་རུས་འབུར་ལ་གདབ་ན། །ཀླད་པ་ན་དང་མགོ་ནད་དག་ལ་ཕན། །མཐེབ་ཆུང་
སྲིན་ལག་བར་ནས་ཚོན་ཕྱེད་དོར། །བཏབ་པས་ཚག་སོགས་མིག་གི་འབྲས་ནད་སེལ། །སྲིན་ལག་གཡས་གཡོན་
ཚིགས་པ་གཅིག་གཉིས་གསུམ། །ནད་ཚབས་བསྟུན་བསྲེགས་མཆུ་ཡི་ནད་ལ་ཕན། །སྲིན་ལག་རྩེ་མོ་བསྲེགས་
པས་སོ་ནད་སེལ། །དེ་ལྟར་ལག་པའི་གསང་དམིགས་ལྔ་བཅུ་བརྒྱད་སོང་ནས།
༣ རྐང་པའི་གསང་དམིགས་བཤད་པ། སྐྱིལ་ཀྲུང་མཉམ་བཞག་ལུས་བསྲིང་དཔྱི་མིག་ནས། །གྱེན་དུ་ཆག་
གང་དེ་ནས་ཟུར་ལ་ཡང་། །ཆག་གང་བཅལ་བཏབ་རྐེད་པ་འཁོར་ན་ཕན། དཔྱི་རུས་འབུར་དང་བརླ་ཡི་གཤོང་
660



གཤོད་པོར། །བཏབ་པས་ཆུ་སེར་ཁོང་ལྷུང་རྟུག་སྐམ་དང་། །གྲང་སྐྲན་འོར་དུ་ལྷུང་བ་རྣམས་ལ་ཕན། །རུས་
འབུར་སྟེང་ནས་མར་ལ་ཚོན་གསུམ་བཅལ། །བཏབ་པས་བྱིན་པའི་སྐྲན་འབྲས་རྐང་སྦྲིད་སོགས། །རྐང་པའི་
ནད་རིགས་ཀུན་ལ་ཕན་པ་ཡིན། །སྒྱིད་ཁུང་གཉེར་རིང་སྟེང་ནས་ཐུར་ཚོན་གང་། །བཏབ་པས་ཆུ་བ་འཁུམས་
དང་སྐྱོང་མི་ཤེས། །གཞང་ནད་ཤུ་བ་ཁྲག་འོང་རྣམས་ལ་ཕན། །ལོང་ནས་ཡར་ལ་ཐུར་གང་བཅལ་ལ་གདབ། །
པུས་མོ་མན་ཆོད་སྦྲིད་དང་སྐྲངས་ལ་ཕན། །ནང་ལོང་འབུར་ནས་མར་ལ་ཚོན་གང་བཅལ། །བསྲེགས་པས་ཟླ་
མཚན་འཛག་པ་གཅོད་པར་བྱེད། །རུས་པ་རྗེ་ངར་རྐང་གདོང་ལ་བཏབ་པས། །ཟླ་མཚན་ཇི་སྲིད་འབྱམས་ལ་
ཕན་པ་ཡིན། །རྙིང་ཆུའི་འགུལ་རྩ་བསྲེགས་པས་སྐྱུག་བྲོ་དང་། །འཁྲུ་དང་ཟླ་མཚན་འཛག་དང་ལྐོག་སྐྲང་
སེལ། །ལངས་ཏེ་ལུས་བསྲིངས་བརླ་ཡི་ཕྱི་ཟུར་ནས། །ལག་བརྐྱངས་གུང་སོར་གར་སླེབས་བར་ཡི་སུལ། །རྨེན་
བུར་མ་སོང་བྱོལ་ལ་བསྲེགས་པ་ཡིས། །རྐང་པ་བཤལ་ནད་རྐང་ཁོལ་འགྲོ་དཀའ་ཕན། །སྣག་པོ་ཚེ་ཡི་གཤོང་
བཏབ་རྐང་ནད་དང་། །རུས་པ་ཁོལ་ཞིང་རོ་སྨད་མི་ཐེག་སོགས། །སྨད་ནད་གྲོང་བ་མ་ལུས་གཏིང་ནས་
འདོན། །རྐང་བརྐྱངས་ལྷ་ངའི་ཕྱོགས་བཞི་དབུས་ལ་བཏབ། །རྐང་པའི་ཤ་སྐམ་རྐང་བ་གཟེར་བ་དང་། །བུད་
མེད་རྐེད་ནད་ཆུ་ནད་དག་ལ་ཕན། །སྐྱིད་ཆུང་གཉེར་རིང་སྣེ་ནས་ཚོན་ཕྱེད་དོ། །བཅལ་བའི་ གདོང་ཟུར་
བསྲེགས་ན་པུས་མོའི་ཚིགས། །གཟེར་ཞིང་འགྲོ་མི་ཤེས་པ་དག་ལ་ཕན། །ལྷ་ངའི་འོག་གི་བྱ་རོག་མིག་གཉིས་
སུ། །བཏབ་པས་ཟས་མི་འཇུ་དང་མིག་རུས་དང༌། །བྱིན་སྙིང་ན་བ་དག་ལ་ཕན་པ་ཡིན། །ངར་གདོང་ཐུར་མགོ་
རུས་པ་འབུར་གཉིས་འོག །ཆུ་སེར་གཤོང་བུར་བཏབ་པས་རུས་ཁོལ་དང་། །བྱིན་ཤ་འགྱུར་སོགས་པུས་མོ་མན་
ཆད་སེལ། །ཕྱི་ལོང་སྟེང་ནས་གྱེན་ལ་སོར་བཞི་ཡི། །ཆུ་བའི་བར་བསྲེགས་ལྐོག་མའི་ནད་རྣམས་དང་། །སྨྲ་མི་
ཤེས་པ་དག་ལ་ཕན་པ་ཡིན། །ནང་ལོང་ཐད་དྲང་གདོང་གི་ཆུ་བར་བསྲེགས། །ཕོ་མཚན་མི་ལྡང་ས་བོན་རླུགས་
ལ་ཕན། །མཐེ་བོང་སྤུ་སྐྱེས་བསྲེགས་པས་སྨྱོ་ལྐུགས་དང༌། །ལྟག་པ་རེངས་སམ་རླིག་པ་སྐྲངས་ལ་ཕན། །ཞིང་
པའི་དྲེག་མཚམས་བསྲེགས་པས་མིག་ཚག་དང་། །སྨྱོ་འབོག་ཡེ་འབྲོག་གདོན་གྱིས་ཟིན་ལ་ཕན། །ནང་ལོང་
འཕར་རྩ་བསྲེགས་པས་རྒྱུ་ལོང་ནད། །ཕོ་བ་གླང་ཐབས་ནད་ལ་ཕན་པར་འགྱུར། །ངར་གདོང་ཆུ་བ་ཁ་དབྲག་
བར་གྱི་ནི། །སྙིང་རྩ་ཆེན་མོ་བསྲེགས་པས་རུས་ནད་དང་། །ཤ་སེར་མིག་སེར་ཕོ་མཆིན་རླིག་འབྲས་སྐྲངས། །
འབྲས་བུ་ནང་དུ་བྲོས་པ་དག་ལ་ཕན། །རྟིང་པའི་རུས་འབུར་ལྐོག་གི་གཤོང་བུར་བཏབ། །རྐང་དང་བྱིན་པ་སྒབ་
ཁུང་ནད་ལ་ཕན། །མཐེབ་མཛུབ་བར་ནས་ཡར་ལ་ཚོན་གང་གདབ། །ཆུ་སེར་རྐང་སྤྲིད་བཤལ་ཚེ་གཅིན་སྲི་
སེལ། །དེ་ནས་ཡར་ལ་ཕུན་གང་བཅལ་བར་གདབ། །འཐེང་གྲུམ་དུབ་དང་རླིག་པ་སྐྲངས་ལ་ཕན། །དེ་ནས་
661



ཚོན་གང་ཕུན་གང་ཡར་བཅལ་བཏབ། །ཁོང་ལྕི་རླིག་པ་སྐྲངས་པ་དག་ལ་ཕན། སེན་མོ་བསྐུམ་པའི་མཐེབ་
གཤོང་ལ་བཏབ་ན། །ཀླད་པའི་ནད་དང་གཅིན་སྲི་བ་ལ་ཕན། །མཐེ་བོང་མགོ་ཡི་ཚིགས་པ་ལ་བཏབ་ན། །དྲེག་
ནད་ལ་ཕན་རྐང་བོལ་རྒྱུ་ཚིགས་བསྲེགས། །འདུག་མི་ཚུགས་དང་སྐྲངས་ལ་མཆོག་ཏུ་ཕན། །མཐེབ་མཛུབ་བར་
ནས་སོར་གང་ཤ་སྲུབ་ཏུ། །རྐང་པའི་གྲུ་བཞི་རླིག་པ་སྐྲངས་ལ་ཕན། །མཐེབ་ཆུང་སྲིན་མཛུབ་བར་ནས་གྱེན་བོལ་
དུ། །ཚོན་གང་བཅལ་བའི་ས་རུ་གདབ་པ་ན། །ཚ་བས་འཁྲུ་དང་སྣ་ཁྲག་འཛག་ལ་ཕན། །གུང་རྟིང་ཚད་གདབ་
རྐང་མཐིལ་གཏར་བསྲེགས་པས། །ཆུ་སེར་རྐང་ནད་མིག་གི་ནད་ལ་ཕན། །དེ་ལྟར་རྐང་པའི་གདབ་དམིགས་
དྲུག་ཅུ་བཞི། །མདུན་རྒྱབ་ལུས་དང་ཡན་ལག་ལྔ་བསྡོམས་པས། །གསང་དམིགས་སུམ་བརྒྱ་ཉེར་གཉིས་མ་
འདྲེས་པར། །རྒྱས་པར་བཤད་ལ་མ་ནོར་གདབ་པར་བྱ། །གསང་ལ་མི་ལྟོས་རྨ་འབྲས་ལྷོག་སྐྲངས་དང་། །སྨེ་བ་
འཛེར་པ་སོགས་དང་གློ་བུར་ནད། །ལྷོག་པའི་རིགས་ལ་ནད་དམིགས་དབྱིབས་དང་བསྟུན། །གང་ཡང་ཤ་
གནད་རྩ་གནད་རྨེན་གནད་དང༌། །བླ་གནས་ཐོག་དང་ཆུ་རྒྱུས་སྟེང་དུ་སྤངས། །མིག་འབྲས་མིག་རྩ་ལྕེ་རྩེ་ཕོ་
མོའི་མཚན། །གློ་བུར་ལྷག་ཀྱང་གདབ་བྱའི་གནས་མ་ཡིན། །
ལྔ། གདབ་ཐབས། །
གདབ་ཐབས་བཙོ་བསྲེག་བསྲོ་དང་བསྡིག་པ་བཞི། །བཙོ་བ་རབ་འབྲིང་ཐ་མ་ཉི་ཤུ་དང་། །བཅུ་དགུ་བཅུ་
བདུན་རིམ་པས་ཚད་ཡིན་ལ། །བསྲེག་པ་བཅོ་ལྔ་བཅུ་གསུམ་དགུ་ཡི་ཚད། །བསྲོ་བ་ལྔ་བདུན་གསུམ་རིམ་བསྡིག་
པ་ལ། །སྨྲ་ཚུགས་གཅིག་ཡིན་རབ་འབྲིང་ཚིག་ལ། །ཐ་མ་རབ་ཏུ་ཚ་བས་དངངས་པ་སྐྱེད། །དེ་བཞིན་ནད་ཀྱི་
ཚབས་ལ་རིམ་གསུམ་དཔག་
དྲུག གདབ་ཚད།
གདབ་ཚད་ནད་དབྱེ་འབྲས་དང་སྐྲན་བཙོ་ཞིང་། །བད་ཀན་སྐུ་བོ་ཆུ་སེར་སྙིང་རླུང་བསྲེག །རླུང་དང་སྲིན་
ནད་རྩ་ཆུ་འགགས་པ་བསྲོ། །ཆུ་སེར་ཁྲག་གི་ནད་དང་བྱིས་པར་བསྡིག །གནས་ཀྱི་དབྱེ་བས་སྒོ་བཞི་བསྲོ་བར་
བྱ། །སྨད་བསྲེག་སྟོད་བཙོ་རྩ་ལ་བསྡིག་ཚད་བྱ། །གང་ཡང་གཅིག་སྟེང་གཅིག་བསྣན་གྲང་བར་བསྐྱུར། །བུ་
བཙས་བཤལ་རྗེས་རྩ་ཆད་མཐུད་པ་བཞི། །ཧ་ཅང་བསྲེགས་པ་དྲག་ན་ཉེས་པ་ཆེ། །གསང་ལ་ཐིག་བཏབ་སྣུམ་
མམ་སོ་དྲེག་གིས། །སྤྲ་བ་སྦྱར་ལ་མེ་སྦར་སྐྱབས་འགྲོ་ནི། མ་ཡེངས་རྩེ་གཅིག་འདོན་བསྒོམ་འདི་ལྟར་བྱ། །སངས་
662



རྒྱས་སྨན་གྱི་བླ་དང་ཐུབ་པའི་དབང་། །རིགས་གསུམ་མགོན་དང་དྲང་སྲོང་ཉི་ཤུ་གཅིག །སྨན་གྱི་ལྷ་མོ་ཚངས་པ་
སྐྱེ་དགུའི་བདག །ཐ་སྐར་བུ་དང་དྲག་པོ་དབང་པོ་དང་། །ཉི་ཟླ་ས་མེ་རླུང་དང་དྲང་སྲོང་རིགས། །གཞོན་ནུ་
གསོས་དང་ཀླུ་སྒྲུབ་ཕ་ཁོལ་སོགས། །ལྷ་དང་དྲང་སྲོང་ཕྱི་ནང་བརྒྱུད་པར་བཅས། །འབྱུང་པོའི་ཚོགས་དང་
བཅས་ལ་ཕྱག་འཚལ་ཞིང་། །སྐྱབས་གསོལ་བསྲུང་བྱ་འདི་ལ་སྐྱོབས་པར་མཛོད། །ལྷ་རྣམས་ཀྱི་ནི་བདེན་པའི་
སྟོབས་དག་དང་། །ཀླུ་མཆོག་རྣམས་ཀྱི་ནོར་བུ་ལྟ་བུ་ཡི། །རིག་འཛིན་རྣམས་ཀྱི་བཅུད་ཀྱི་ལེན་པ་དང་། །དྲང་
སྲོང་རིག་འཛིན་རྣམས་ཀྱི་བདེན་པའི་མཐུས། །དཔྱད་འདི་ཁྱོད་ལ་ཉེ་བར་སྨན་གྱུར་ཅིག །དྲི་ཞིམ་ངད་ལྡན་སྤྲ་མེ་
གསལ་མདངས་ལྡན། །ཚ་རྣོ་དབལ་ལྡན་ནད་འཇོམས་གསེར་མེའི་མདའ། །ལྷ་ཀླུ་གཉན་དང་བཙན་ལ་མི་རུང་
མདའ། །གནོད་བྱེད་བཞི་བརྒྱ་རྩ་བཞིའི་ནད་ལ་འདེབས། །ཚ་བའི་རྒྱུན་སྲུང་གྲང་བར་གཏིང་དྲོད་སྐྱེད། །རླུང་
རྒྱུའི་སྒོ་ཁེགས་རྣག་ཆུའི་རྒྱ་མཚོ་སྐེམ། །ཚ་བའི་གཟེར་ཆོམ་ན་བའི་མེ་དབལ་སོད། །འཚེ་བའི་རྐྱེན་སེལ་གདོན་
བགེགས་ལོག་འདྲེན་སྲེག །ནད་མེད་བདེ་སྐྱིད་ཚེ་རིང་འབྱོར་རྒྱས་ཤོག །ན་མོ་བྷ་ག་ཝ་ཏེ་བྷི་ཥ་ཕྱོགུ་རུ་བཻཌཱུརྱ་པྲ་བྷ་
རཱ་ཛཱ་ཡ། ཏ་ཐཱ་ག་ཏཱ་ཡ། ཨདྷ་ཏེ་སོ་མྱཀ་སཾ་བུདྡྷ་ཡ། ཏདྱཐཱ། ཨོྃ་བྷི་ཥ་ཛེ་བྷི་ཥ་ཛེམ་ཧཱ་བྷི་ཥགེ རཱ་ཛཱ་ས་མུངྒ་ཏེ་སརྦ་རོ
ག་ན་གྲ་ཧེ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་བྷི་སྨྲ་ཀུ་རུ་ཡེ་སྭཱ་ཧཱ། །རིག་བྱེད་ལས་བྱུང་ཤིས་པ་བརྗོད་པ་ཡིས། །
གནད་ལ་ཕོག་ཆུང་ནད་གཞིར་ཕན་སྐྱེད་ཚེ། །ནད་སྟེང་མེ་ཕེབས་ཐལ་བ་མི་འགུལ་བར། །ཤིས་བརྗོད་སྔགས་
ཀྱིས་ཟེགས་མ་ཐུད་ཐུད་གདབ། །སུམ་གཉིས་མཆེད་ནས་སྤྲ་བ་གཅིག་བསྣན་སྦྱར། །ཚ་བ་རྒྱུན་མི་ཆད་པས་
ཚོས་པ་སྐྱེན། །དུ་བ་ཆད་ན་སྤྲ་ལྷག་ཁབ་མགོས་བསེད། །བསྲེགས་ལེགས་ཁོད་སྙོམས་ཡ་ཡོ་མེད་པ་དང༌། །ཆུ་
བུར་ཕྲ་མོས་མཐའ་བསྐོར་ན་ཚ་མེད། །བསྲེགས་ཉེས་མ་ཚོས་བསྲེགས་དྲགས་དམར་ཚག་གཡའ། །ཁྲག་འཛག་
རྣམས་ནི་ཉེས་པས་སྐྱོན་ལ་གཟབ། །ཚོས་ཚད་མདུན་བཏབ་རྒྱབ་ཏུ་ཀར་རེ་ན། །རྒྱབ་བཏབ་མདུན་དུ་ན་ཞིང་
སྐྱུག་མེར་ལོག །ཚོས་པའི་རྟགས་ཡིན་སྤུ་བ་མེ་འཕྲོ་བཅད། །ཚག་སྒྲ་ཏོག་ཅེས་སྨྲ་བ་ཡར་བ་དང་། །བསྲེགས་རྗེས་
ན་ན་ཕན་པ་ཆེ་བའི་བརྡ། །བསྲེགས་རྗེས་མི་གཏར་གཏར་རྗེས་སྲེག་ཏུ་རུང་། ། །
བདུན། ཕྱི་རྗེས།
ཕྱི་རྗེས་མེ་ཤི་གྲྭ་གྲང་མཐེབ་རྒྱས་གདབ། །ཅུང་ཟད་གོམ་པ་བཅག་པས་ལུས་བརྟས་བྱེད། །སྐོམ་ཡང་ཆུ་
སྤངས་བཏུང་ན་མེ་དབལ་གསོད། །རུལ་སུངས་ཞོ་དར་སྐྱུར་མོ་ཞག་བདུན་སྤང་། །ལུས་གྲང་དྲག་ཤུལ་རྡུལ་དང་
ཉིན་གཉིད་བསྲུང་། །ཟོས་འགྲངས་ཐོག་ཏུ་མི་སྲོག་བསྲེགས་མ་ཐག །ཟས་སྐོམ་འགྲངས་པར་མི་བསྟེན་ཐབ་
663



གཞོབ་བསྲུང་། །
བརྒྱུད། ཕན་ཡོན།
ཕན་ཡོན་རྩ་ཡི་འབྲོས་འཕྲང་འགེགས་པ་དང་། །ན་བའི་ཟུག་གཅོག་རླུང་ནད་ཁ་ཡན་གནོན། །མ་ཞུ་
འཇུ་ཞིང་ལྷན་སྐྲུན་བཤིག་པར་བྱེད། །འབྲས་དང་རྨ་རྒན་ཤ་རོ་ངན་པ་གཅོད། །རྐྱང་པའི་མགོ་གནོན་ཆུ་སེར་
འདྲེན་སྐེམ་སྡོམ། །དོན་སྣོད་སྒོ་སྲུང་དྲོད་སྐྱེད་དྲན་པ་གསལ། །གསོ་དཔྱད་གཞན་རྡུགས་ཕལ་ཆེར་མེ་ཡིས་
གསོ། །དེས་ན་ཚོད་ཐིག་གནད་ཤེས་མེ་དཔྱད་མཆོག །
ལྔ་པ། མཇུག་གི་དོན།
དེ་ལྟར་དཔྱད་མཆོག་མེ་ཡི་ལག་ལེན་ཡང་། །སྲེག་བྱེད་མེ་འཕྲུལ་ཉི་ཤུ་རྩ་གསུམ་དུ། །ཡོད་ཀྱང་འདི་རུ་སྨྲ་
མེ་གཙོ་བོར་བགྱིས། །འོན་ཀྱང་མིག་གསང་གསེར་ཏེལ་དབང་པོ་ཞན། །དངུལ་ཏེལ་གསེར་མཚུངས་ཟངས་ཏེལ་
རྨ་སྲིན་བསྔགས། །ལྕགས་ཏེལ་སྐྲན་བཤིག་རྩ་ཆད་གསེར་གྱིས་མཐུད། །ཅེས་པ་མཁས་པ་འགའ་ཡི་ཞལ་ལས་
ཐོས། །མེ་འཕྲུལ་ཉེར་གསུམ་ཁོ་བོས་གསལ་བྱས་པའི། །ལག་ལེན་གཅེས་རིགས་བཏུས་པ་དག་ལས་གསལ། །
འདི་རུ་རྒྱུད་དགོངས་སློབ་དཔོན་གདམས་པས་བསྐངས། །རྒྱུད་ལས་རྒྱབ་གསང་ཉི་ཤུ་མདུན་ཉེར་གཉིས། །
ཡན་ལག་ལྔ་ལ་ཉེར་བརྒྱད་ཀུན་བསྡོམས་པས། །བདུན་ཅུ་ཐམ་པ་བསྡུས་དོན་ལས་མ་གསུངས། །འདིར་ནི་སྨན་
དཔྱད་ཟླ་བའིརྒྱལ་པོ་སོགས། །རྒྱུད་དང་མན་ངག་མཁས་པའི་གདམས་པ་ཡིས། །ཁ་བསྐངས་རྒྱབ་གསང་ང་
བདུན་མདུན་གྱི་གསང་། །བདུན་ཅུ་བསྡོམསས་པས་ལུས་ལ་བརྒྱ་ཉེར་བདུན། །མགོ་གསང་དོན་གསུམ་ལག་
པར་ལྔ་བཅུ་བརྒྱད། །རྐང་པར་རེ་བཞི་ཡན་ལག་ལྔ་བསྡོམས་པར། །བརྒྱ་དང་གོ་ལྔ་ལུས་དང་ཡན་ལག་ལྔ། །
ཀུན་བསྡོམས་གདབ་དམིགས་སུམ་བརྒྱ་ཉེར་གཉིས་སུ། །གསལ་སྤྲོས་རྒྱས་པར་བཤད་ལ་རྣམ་དཔྱོད་ཀྱི། །བློ་
གྲོས་མིག་ལྡན་དག་གིས་དཔྱད་གསུམ་གྱིས། །གཟིགས་པས་ནོངས་པ་མཆིས་ན་བཟོད་པར་བཞེས། །རྣམ་དག་
ལྷག་བསམ་དཀར་པོས་བསྒྲུབས་པ་དང་། །རྣམ་དག་རྒྱུད་དགོངས་གཏན་ལ་ཕབ་པའི་དགེས། ། རྣམ་མང་ཐར་
མཆོག་བྱང་ཆུབ་ཐོབ་པའི་ཕྱིར། །རྣམ་ཀུན་འཛད་པ་མེད་པར་བསྔོ་བར་བགྱི། །ཞེས་མེ་བཙའི་གདམ་པ་རྒྱས་
པར་སྤྲོས་པ་གསལ་བོར་སྟོན་པའི་ཟིན་བྲིས་རབ་གསལ་ཤེལ་དཀར་མེ་ལོང་གསར་པ་འདི་ནི། །སྔགས་སྨན་བརྒྱུད་
664



པའི་སྲོག་ཤིང་དམ་པ་བི་ཇིའི་རིགས་འབངས་ཐ་ཤལ་བ། དགེ་བཤེས་བསྟན་འཛིན་ཕུན་ཚོགས་ཀྱིས་རང་སློབ་
གསར་བུ་འགའ་ལ་ཕན་གདགས་པར་བྱ་སྙམ་པའི་འདུན་པ་དཀར་པོས་སྦྱར་བའི་དགེ་བས་ལུས་ཅན་ཀུན་ཀྱང་
དུག་གསུམ་ཉེས་འཁྲུགས་ནག་པོའི་གཅོང་ནད་ལས་ཐར་ཏེ་བདེ་ཆེན་ཐར་པ་མཆོག་གི་ས་ལམ་ཡོངས་སུ་རྫོགས་
པའི་རྒྱུར་གྱུར་ཅིག ། །
བརྡ་འགྲོལ།
༡ འཁྱགས་སྒྲུབས། – འཁྱགས་པའམ་ཆབ་རོམ་གྱི་སྦུབས་ཏེ་སྦུབས་སྟོང་ལ་གོ
༢ ཞུགས་དཔྱད། – ཞུགས་ནི་མེ་ལ་འཇུག་པས་མེ་དཔྱད་ཅེས་པའི་དོན་ཡིན།
༣ སོལ་ལྕི་གདབ། – ཐང་ཁྲོམ་ནག་པོ་སོགས་ཀྱི་སོལ་བས་སྤྲོ་བ་ལ་རྩི་གདབ་པ་སྟེ་རྩི་རྒྱག་དགོས།
༤ ལེབ་མོའི་རིལ་མ། – ལེབ་མོ་ནི་རི་བོང་གི་མིང་ཡིན་པས་རི་བོང་གི་རིལ་མ་ལ་གོ་ཞེས་དང༌། ཡང་ན་ལུག་གི་
རིལ་མ་རེད་ཅེས་ཀྱང་གསུངས་སྲོལ་འདུག་
༥ རིམས་ནད་འཐིབ་པོ། – བད་རིམས་ཀྱི་བྱེ་བྲག་རྨོངས་བུ་ལ་ཟེར་བ་ཡིན།
༦ ཕྱི་ས། –དྲི་ཆེན་ནམ་རྟུག་པའི་མིང་ངོ་། །
༧ སྲིད་རྩ། – བུ་ཚ་རིགས་རྒྱུད་སྤེལ་བར་བྱེད་པའི་ཁམས་དཀར་དམར་རྒྱུ་བའི་རྩའི་མིང་ངོ༌། །
༨ སྲིད་པ་སྲུང་། - བུ་ཚ་རིགས་རྒྱུད་འབྱུང་བའི་ནུས་པའམ་བྱེད་ལས་དེ་རེ་ཞིག་སྲུང་བ་སྟེ་འགོག་པར་བྱེད་
པའམ་མི་འབྱུང་བར་བྱེད་པའི་དོན། །
༩ མཇིང་པ་རེངས། - མཇིང་པ་སྟེ་སྐེ་རྒྱབ་ཤིང་ལྟར་རེངས་པོར་གྱུར་ནས་དགྱེ་དགུ་དང་གཡས་གཡོན་འཁོར་
མི་ཐུབ་པར་གྱུར་པའོ། །
༡༠ བཤུལ་སྒལ། – སྐལ་པ་དང་དེའི་འདབ་ཀྱི་བཤུལ་ཤ་སྟེ་ཤ་གྲིམས་བཅས་ལ་གོ །
༡༡ ཨུ ་ཁའི་ཟུར། – ཨུ་ཟུར་ཁ་དང་དོན་གཅིག་ཡིན་པས་དཔུང་པའི་ཚིགས་ཀྱི་སྟེང་ནས་གྱེན་དུ་སོར་བཞི་
གཞལ་སར་ཡོད་པའི་སོག་པའི་རུས་པ་ཉག་པོའི་མིང་ངོ༌། །ཞེས་གསལ།
༡༢ ལུག་གཞུག འདྲ་བ་རྒྱུ་མཚན་དུ་བྱས་ནས་བཏགས་པའི་དཔུང་པའི་མགོ་ཡི་ཤ་གྲིམས་ཤིག་གི་མིང་སྟེ་ལུག་
གི་རྔ་མ་དང་འདྲ་བས་སོ། །
༡༣ རྩེ་ཆུང་རེངས། – སྐེ་རྩ་རྩེ་ཆུང་ཤིང་ལྟར་རེངས་པ་སྟེ་སུ་མོ་ཆགས་ནས་སྐེ་ཕར་ཚུར་འགྱུར་ཞིང་འཁོར་
_665



དཀའ་བ་ལ་ཟེར།
༡༤ མིག་འགྲིབ་སྲུང་། – མིག་སྒྲིབ་བྱེད་ཀྱི་ནད་བད་ཀན་སྐྱ་རིབ་སོགས་སྲུང་ཞིང་འགོག་པར་བྱེད་པའོ། །
༡༥ ལྐོག་སྐྲང་ནད། – ལྐོག་མ་སྐྱོང་པའི་ནད་དེ་མགུལ་པ་ཕྱིའམ་ནང་དུ་སྐྲང་ནས་ན་བའི་ནད་ལའོ། ། །
༡༦ བཅུད་ལེན། - ལུས་ཀྱི་ཟུངས་བཅུད་སོགས་ཉམས་ཏེ་ཟད་པ་དེ་དག་སླར་ལེན་པ་སྟེ་གསོ་པར་བྱེད་པའོ། །
བསམ་གཞིག
༡ མེ་དམིགས་རྣམས་བསྡུས་ན་གང་དུ་འདུ།
༢ སྤྱིར་མེ་དཔྱད་ལ་རིགས་དུ་ཡོད་གང་རྣམས་ཡིན།
༣ སྤྲ་མེ་ལ་ཁྱད་ཆོས་དམིགས་བསལ་བ་གང་གང་ཡོད།
666



སྒྲིག་གཞིའི་ཡིག་ཆ།
༡ ཀྲུང་གོའི་གསོ་རིག་ཀུན་འདུས་ཆེན་མོ།
༢ འཚོ་བྱེད་ལས་དང་པོ་ལ་ཉེ་བར་མཁོ་བའི་ཟིན་ཏིག་གཅེས་པར་བཏུས་པ་བདུད་རྩིའི་ཐིག་པ།
༣ མན་ངག་རིན་ཆེན་འབྱུང་གནས།
༤ མན་ངག་ལྷན་ཐབས།
༥ གསོ་རིག་སྙིང་བསྡུས་སྐྱ་རེངས་གསར་བ།
༦ གཙང་སྟོད་ཟིན་ཏིག་སོགས་སོ། །
667



སྒྲོལ་མ་ཆོས་མཚོ།
#
#*
#
རྩོམ་སྒྲིག་འགན་འཁུར་པ། །
ཚོ £ ཀྵ *#：
མཛེས་ཆ་ཇུས་འགོད་པ།
装帧设计:
ཀརྨ་རྡོ་རྗེ་ཚེ་རིང་།
ཊྛ
ཚེ
༄༅།།བོད་ཀྱི་གསོ་རིག་ནད་ཐོག་ལག་ལེན་གྱི་སློབ་དེབ།།
སྒྲིག་པ་པོ།
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ།
སྦྲག་སྲིད་ཨང་གྲངས།
ཁ་པར་ཨང་གྲུངས།
པར་འདེབས་མཁན་
བརྒྱུད་འཚོང་མཁན།
དེབ་ཚད།
པར་ཤོག
པར་གཞའི་སྒྲིག་ཐེངས།
པར་ཐེབས།
པར་གྲངས།
རིན་གོང་།
སྐུ་ནུབ་བློ་བཟང་རྒྱ་མཚོ།
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་གྲོང་ཁྱེར་ཧོ་ཕིང་ལི་བྱུང་འམ་ཨང་14པ།
100013
010 -64227665
པེ་ཅིན་གྲོང་ཁྱེར་ཏི་ཞིན་པར་འདེབས་བཟོ་གྲྭ།
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
787mm x1092mm 1/16
42. 375
2013ལོའི་ཟླ་5པར་པར་གཞི་དང་པོ་བསྒྲིགས།
2013ལོའི་ཟླ5པར་པེ་ཅིན་དུ་པར་ཐེངས་དང་པོ་བརྒྱབ།
0001 - 2010
སྒོར88. 00
ISBN 978 -7-105 -12644 -6/R • 425(བོད་ཡིག 229)



图书在版编目(CIP)数据
藏医临床教材:藏文 / 降措主编.… - 北京:民族
出版社,2013.3
| ISBN 978-7-105 -1264-6
0藏医 - 临床医学 - 教材
I. 0藏… T.0降…
-藏语 V. OR291.4
中国版本图书馆 CIP数据核字(2013)第025648号
民族出版社出版发行
(北京市和平里北街14号 邮编100013)
http://www.e56.com, cn
北京市鑫印刷厂印刷
各地新华书店经销
2013年5月第1版 2013年5月北京第1次印刷
开本:787 min x 1092jnm 1/16 印张:42.375
印数:0001 - 2000 册 定价:88.00 元
ISBN 978-7-105 - 12644 -6/R-425(藏 229)
(藏文发行科电话:64227665)



ཀྱི་གསོ་རིག་ནད་
ན་གྱི་སློབ་དེབ། །
# གྱི }ད་| }
a
#1 ཚོ།
ན|རིག | མདང། 1:|:#THE།།
།
